នៅក្នុងផ្ទះ មានកណ្ដុរមួយក្បាល។ លោកយាយឃើញវាមុនគេ។ គាត់ស្រែកថា "កណ្ដុរ!"
រួចគាត់ក៏លោតឡើងលើសាឡុង។ ខ្នើយកល់ ក៏ធ្លាក់រាយពេញលើកម្រាលឥដ្ឋ។
ពុកស្រែកសួរថា "នៅឯណា?"
រួចគាត់ក៏ឡើងទៅលើបង្អួច។ គាត់ទាញវាំងននធ្លាក់ចុះក្រោម។ ម៉ែក៏លាន់ថា"នៅទីនោះ!"
ពោលរួច គាត់ក៏ហក់ឡើងទៅលើតុ ធ្វើធ្លាក់បែកចានអស់។
"ចាប់វាឲ្យបាន!"
មិថុនា ក៏ស្រែកប្រាប់ទៅឆ្មា។ ប៉ុន្តែឆ្មា គ្រាន់តែឃើញកណ្ដុរ ក៏រត់គេចទៅពួននៅក្រោមគ្រែបាត់!
មិថុនា រត់តាមក្រោយឆ្មា ហើយស្រែកថា "កណ្ដុរ!"
ម៉ែនិយាយដោយក្លាហានថា "ទុកឲ្យខ្ញុំដេញវាចេញ!"
ថារួចម៉ែក៏យកអំបោសមករុកចុះឡើង។ ពុកក៏លាន់មាត់ "កណ្តុរ!
វានៅក្រោយម៉ែវាឯងហ្នឹង!"
ម៉ែឃើញកណ្តុរ ក៏រត់ទៅពួននៅក្រោមគ្រែ។
លោកយាយ លោតចុះពីសាឡុងហើយស្រែកថា "យាយដឹងថាត្រូវធ្វើម៉េចហើយ!"
គាត់មូរក្រដាសកាសែត​ ហើយរុកចុះឡើង។
ពុកស្រែកខ្លាំងៗថា "កណ្តុរ!"
រួចគាត់តោងឡើងបង្អួចកាន់តែខ្ពស់។ លោកយាយក្រឡេកឃើញកណ្ដុររត់ ក៏ស្រែកថា "វាទៅខាងឆ្វេងដៃ" ​រួចគាត់ក៏រត់ទៅពួននៅក្រោមគ្រែដែរ។
ពុកពោលតិចៗថា "អូ វីវរហើយ!"
គាត់មិនអាចតោងឡើងទៅលើទៀតបានទេ។ គាត់ខំស្រវាចុះពីបង្អួចវិញយ៉ាងប្រុងប្រយ័ត្ន​ ទៅពួននៅក្រោមគ្រែដែរ ដើម្បីកុំឲ្យកណ្តុររកគាត់ឃើញ។
អ្នកទាំងអស់ក៏ស្រែកព្រមគ្នាថា​ "កណ្តុរនៅក្នុងផ្ទះ!"
សំឡេងនេះ ធ្វើឲ្យកូនង៉ែតភ្ញាក់ឡើង។ នាងក្រោកអង្គុយលើកម្រាល ហើយយកដៃញីភ្នែកទាំងមមើ។ តើអ្វីនៅលើខ្នើយរបស់នាង?
វាមានភ្នែកពីរ ជើងបួន ហើយកន្ទុយមួយយ៉ាងវែង។ ក្មេងតូច និយាយថា "កណ្តុរ!"
រួចទះដៃយ៉ាងរីករាយ។ ក្មេងតូចនោះ មើលទៅកណ្តុរ។ កណ្តុរក៏រត់គេច ដោយក្មេងតូចដេញតាមវាពីក្រោយ!
កណ្ដុរ ហក់ឡើងលើសាឡុង ឡើងលើបង្អួច លោតឡើងលើតុ ដួលដាំដូងលើខ្នើយ...
...វារត់តាមចន្លោះវាំងនន កាត់ពីលើចាន ហើយក៏ចេញប្រូចតាមទ្វារទៅបាត់!
ទីនេះក៏មិនឃើញ ទីនោះក៏មិនឃើញ!
តើវាបាត់ទៅណា?
លើសាឡុងក៏មិនឃើញ។ ក្រោមគ្រែក៏មិនឃើញ។
នៅក្នុងប្រអប់ក៏មិនឃើញ។​ នៅក្រោមអាវប្អូនស្រីខ្ញុំក៏មិនឃើញ។
មិននៅក្រោមខ្នើយ មិននៅក្នុងកាតាបខ្ញុំុ។ ហ៊ី ហ៊ី!
តើវាបាត់ទៅណាហើយ?
ខ្ញុំរកនៅគ្រប់បន្ទប់ទាំងអស់ ហើយក្រោមសៀវភៅក៏មើលអស់ហើយដែរ។
ខ្ញុំបានរកនៅក្រោមកៅអី​ នៅក្រោមជើងម៉ា​រួចហើយ។ តើវាបាត់ទៅណាហើយ?
ភ្លាមនោះ លោកយាយបានដើរមកដល់ គាត់និយាយថា «មើលនែ យាយរកឃើញរបស់មួយក្នុងសួន។»
លោកយាយបាននិយាយទាំងសើច ហ៊សៗ ហ៊ុះៗ «វាអាចយោលចុះឡើង វាអាចលោត។ វាអាចបង្វិលបាន វាអាចសំយុងចុះឡើង។»
អូ៎ អរគុណណាស់លោកយាយ!
លោកយាយបានរកឃើញយ៉ូយ៉ូសំណព្វចិត្តរបស់ខ្ញុំហើយ!
«យ៉ូយ៉ូ?
ឈ្មោះអីកំប្លែងម៉្លេះ!
របស់លេងអីគួរឱ្យចង់សើចណាស់!
យាយចង់លេងវា។ វាពិតជាសប្បាយលេងមែន!»
សើច សើច សើចនោះសើច!
លោកយាយលេងយ៉ូយ៉ូរបស់ខ្ញុំ។ ពេញមួយថ្ងៃតែម្ដង!
ពេលព្រលឹមស្រាងៗ។ នៅក្នុងសំបុក មានក្អែកញីមួយឈ្មោះ កាកកាក។ វាទើបក្រោកពីគេង។ វាមើលជុំវិញខ្លួនដោយអារម្មណ៍ធុញថប់។ បន្ទាប់មកវាក៏ គ្រហែមរួចស្រែកពីរបីដង។ ធុញណាស់លោកអើយ!
ភ្លាមនោះ វាស្រាប់តែឮសំឡេងមួយ។ សារិកាកំពុងច្រៀងយ៉ាងពីរោះនៅជិតនោះ។
រំពេចនោះដែរ កាកកាក ក៏លង់នឹងចម្រៀងដ៏ពីរោះនោះ។ ប៉ុន្តែវាក៏ចាប់ផ្ដើមខឹង។ វាដូចមិនស្មើភាពសោះ។ វាទេតើជាអ្នកក្រាបពងឲ្យកូនសារិកានេះញាស់។ ប៉ុន្តែហេតុអ្វីកូនបក្សីតូចនេះបែរជាច្រៀងពីរោះជាងវាទៅវិញ។ វាប្រាប់ក៏ខ្លួនឯងថា មិនគួរច្រណែននឹងគេទេ។ វាត្រូវតែរៀនច្រៀងពីសារិកាកែវនេះវិញទើបត្រូវ។
ទីបំផុត កាកកាក ក៏ទៅរកសារិកាកែវនោះឃើញ។ សារិកាកើតសង្ស័យ ដោយសារឃើញ កាកកាក ចេះគួរសម។កាកកាក ឱនសួរថា “តើ​ឯងអាចបង្រៀនខ្ញុំឲ្យចេះច្រៀងផងបានទេ?”សារិកាកែវ និយាយថា “បាន!
ប៉ុន្តែខ្ញុំមានលក្ខខណ្ឌមួយគឺឯងត្រូវតែមកទីនេះឲ្យបានរាល់ព្រឹកព្រលឹមមុនថ្ងៃរះ។”កាកកាក ក៏ងក់ក្បាលយល់ព្រម។សារិកាកែវនិយាយថា “ល្អណាស់!
ថ្ងៃស្អែកយើងនឹងចាប់ផ្ដើមរៀន។”ថាហើយសារិកាក៏ហើរចេញទៅ។
កាកកាក ល្មោភគេងណាស់។ វាមិនដែលក្រោកពីដំណេកមុនថ្ងៃរះឡើយ។ ប៉ុន្តែស្អែកព្រឹកនេះ វាត្រូវចាប់ផ្ដើមរៀនច្រៀងដំបូងផង។ វាក៏ដាក់នាឡិការោទិ៍មុនចូលគេង។ នៅពេលនាឡិកាបន្លឺឡើង កាកកាក ក្រោកពីលើគ្រែ ញីភ្នែកទាំងនៅងងុយ។ វាក៏រូតរះហើរទៅកាន់កន្លែងរៀន។
សារិកាកែវកំពុងរង់ចាំយ៉ាងអន្ទះសា។ កាកកាក ក៏ហើរមកដល់ល្មម។​ ពួកគេក៏ចាប់ផ្ដើមរៀនច្រៀង។សារិកាកែវនិយាយថា៖ “ឥឡូវ សូមឯងសាកច្រៀងឲ្យខ្ញុំស្ដាប់ទៅមើល!
គូហ៊ូៗ...!”កំពុងតែចង់ច្រៀងស្រាប់ផង កាកកាក ក៏សាកច្រៀង។ ប៉ុន្តែវាច្រៀងឮតែ “កាកា” ប៉ុណ្ណោះ។ក្រោយពីបានស្ដាប់រួច សារិកាកែវក៏និយាយថា “ឯងច្រៀងទៅមិនរួចទេ។  ចូរឯងទៅរកគ្រូផ្សេងទៀតដោយខ្លួនឯងចុះ។” ថារួច វាក៏ហើរចេញទៅ។
កាកកាក តូចចិត្តយ៉ាងខ្លាំង។ វាក៏ហើរទៅសំបុកវិញទាំងយំបណ្ដើរ។
ប៉ុន្មានថ្ងៃក្រោយមក កាកកាក ឃើញមេឃខ្មៅដាសជុំវិញខ្លួន។ ខ្យល់ត្រជាក់ផ្ដើមបក់មកត្រសៀកៗ។ ភ្លៀងក៏ចាប់រលឹមស្រិចៗ។ មើលពីសំបុកទៅ​​ កាកកាក ឃើញក្ងោកមួយកំពុងលាកន្ទុយរាំយ៉ាងស្អាត។ ឃើញដូច្នោះ វាក៏រំភើបចង់ចេះរំាដែរ។ វាគិតថា៖ “ក្ងោកប្រហែលជាអាចជួយបង្រៀនខ្ញុំបាន។” គិតរួច វាក៏ហើរទៅរកក្ងោកនោះ។
ពេលជួបក្ងោក កាកកាក ក៏សួរថា៖  “បងក្ងោក!
តើបងអាចបង្រៀនខ្ញុំឲ្យចេះរាំផងបានទេ?” ក្ងោកឆ្លើយថា​៖  “បាន!
ឯងគ្រាន់តែធ្វើតាមខ្ញុំទៅបានហើយ។” កាកកាក ឮដូច្នោះក៏ ខំលាកន្ទុយរបស់ខ្លួនភ្លាម។
ក្ងោកនិយាយថា៖ “ធ្វើបែបនេះមិនត្រូវទេ។ ឥឡូវសូមមើលខ្ញុំធ្វើដោយយកចិត្តទុកដាក់ណា។” កាកកាក ក៏ព្យាយាមម្ដងហើយម្ដងទៀត។ ប៉ុន្តែវានៅតែធ្វើមិនត្រូវ។ ​ក្ងោកខឹងណាស់ក៏ស្រែកថា៖ “ឯងរាំមិនកើតទេ។”​​​ វាបន្ទោស កាកកាក ហើយក៏ហើរចេញទៅ។
កាកកាក សោកសៅយ៉ាងខ្លាំង។​ វាគិតថា ខ្លួនវាច្រៀងក៏មិនចេះ រាំក៏មិនចេះទៀត។ កាកកាក គិតថា បើរៀនធ្វើសំបុកប្រហែលជាវាអាចចេះធ្វើបានអស្ចារ្យដូចគេដែរ។ បន្ទាប់មក វាក៏ទៅជួបសុំរៀនធ្វើសំបុកពីចាប។ ប៉ុន្តែចាបមិនដែលឮថាក្អែកចេះធ្វើសំបុកឡើយ។ ចាបក៏និយាយដោយងាកមុខចេញថា៖ “ឯងហ្នឹងចេះធ្វើសំបុកដូចខ្ញុំដែរ?
ទៅមិនរួចទេ។” ថារួច ចាបក៏ប្រាប់ឲ្យ កាកកាក ចេញទៅ។
កាកកាក អន់ចិត្តយ៉ាងខ្លាំង។ តើពេលណាទើបវាអាចធ្វើអ្វីមួយពូកែដូចគេទៅ?
រំពេចនោះវាបានមើលពីសំបុកទៅក្រោម ឃើញគំនរអង្ករនៅខាងក្រោយផ្ទះមួយ។ វាក៏ចាប់ផ្ដើមប្រកូកប្រកាសហៅសាច់ញាតិ ​និងមិត្តភក្ដិមកស៊ីអង្ករនោះ។ ពួកគេស៊ីទាល់តែឆ្អែត។
ពេលនោះ កាកកាក ក៏នឹកឃើញគំនិតមួយ។ វានិយាយម្នាក់ឯងថា៖ “មិនចេះរាំច្រៀង មិនចេះធ្វើសំបុកក៏មិនអីដែរ។ ប៉ុន្តែតើមានបក្សីណាដែលហៅគ្នីគ្នាមកស៊ីចំណីជាមួយគ្នានៅពេលដែលខ្លួនរកឃើញ នោះ។ សារិកាកែវធ្វើមិនបានទេ។ ក្ងោកក៏ធ្វើមិនបានដែរ។ ចាបវិញរឹតតែធ្វើមិនបានទៅទៀត។ អស្ចារ្យណាស់!
មានតែក្អែកដូចខ្ញុំទេ ទើបអាចធ្វើបាន។” កាកកាក រំភើបចិត្តណាស់។
វាពេញចិត្តនឹងខ្លួនឯងដោយខ្លួនវាជាសមាជិកគ្រួសារចិត្តល្អបែបនេះ។ ក្អែកផ្សេងទៀតឃើញ កាកកាក មានទឹកមុខរីករាយប្លែក។ ពួកគេក៏ចំអកថា៖ “ហេតុអ្វីសប្បាយចិត្តខ្លាំងម្ល៉េះ កាកកាក?
តើឯងជិតរៀបការមែនទេ?” កាកកាក អៀនឡើងមុខក្រហម។
សូមប្រើការស្រមើស្រមៃរបស់អ្នក ដើម្បីផាត់ពណ៌រូបភាពនេះតាមចិត្តរបស់អ្នក។
នាព្រឹកមួយ គីជូបានភ្ញាក់ពីព្រលឹម ហើយនិយាយទាំងស្ងាបថា "ដល់ពេលទៅស្ទូចត្រីហើយ"។
គីជូបានជួបឆូរ៉ូតាមផ្លូវទៅកាន់ស្រះទឹក។ ពួកគេទាំងពីរជាមិត្តល្អដែលតែងតែលេងជាមួយគ្នារាល់ថ្ងៃ។
មូនីយ៉ាបានឃើញពួកគេដើរដោយកាន់សន្ទូចក្នុងដៃ។ ពួកគេនិយាយទៅកាន់មូរីយ៉ាថា "ពួកយើងកំពុងដើរទៅស្រះដើម្បីស្ទូចត្រី។ ឯងចង់ទៅជាមួយពួកយើងទេ?"
នាងតូច មូនីយ៉ាក៏បានគិតមួយសន្ទុះ ហើយឆ្លើយថា "កុំធ្វើឣ៊ីចឹងអី!
ត្រីនឹងងាប់ ប្រសិនបើគ្មានទឹក"។
គីជូនិងឆូរ៉ូ​ មិនបានស្ដាប់អ្វីដែល នាងតូចមូនីយ៉ាបាននិយាយនោះទេ។ ពួកគេក៏ដើរតម្រង់ទៅស្រះទឹកតែម្ដង។
គីជូ និងឆូរ៉ូ កំពុងអង្គុយស្ទូចត្រីនៅមាត់ស្រះ។ ភ្លាមនោះ ស្រាប់តែមានត្រី២​ក្បាល​ហែល​កាត់​ផ្លែ​សន្ទូច​របស់​ពួកគេ ។​​ ត្រី​មួយក្បាល​តូច​ និង​​ មួយ​ក្បាល​ទៀត​ធំ។
មួយសន្ទុះក្រោយមក ក៏មានត្រីមួយក្បាលទៀតហែលចូលមក។ វាគឺជាត្រីដ៏ធំមួយ ដែលគីជូ និងឆូរ៉ូមិនធ្លាប់បានឃើញពីមុនមកឡើយ ដែលធ្វើឲ្យពួកគេភ្ញាក់ផ្អើល។ ​មូនីយ៉ានិយាយទាំងអស់សំណើចថា៖ "វាធំជាងជើងរបស់ឪពុកយើងទៅទៀត។
គីជូ និងឆូរ៉ូកាន់ដងសន្ទូចរបស់ពួកគេយ៉ាងណែន។ គីជូបានស្រែកថា "ត្រីរបស់ខ្ញុំ!"
ចំណែកឯឆូរ៉ូក៏ស្រែកដែរថា "ទេ...
ត្រីរបស់ខ្ញុំទេ!"
គីជូ ប្រឹងទាញដងសន្ទូចរបស់ខ្លួនយ៉ាងខ្លាំង... ចំណែកឯឆូរ៉ូវិញក៏បានខំប្រឹងទាញសន្ទូចរបស់គេខ្លាំងជាងគីជូទៅទៀត...
ផោះ!
សន្ទូចរបស់ពួកគេទាំងពីរបានលាន់ឮសំឡេងបាក់សូរផូសៗ។ គីជូបានដួលលើដីឮសូរតែព្រូស។ ចំណែកឯឆូរ៉ូវិញ ក៏បានធ្លាក់ចូលទៅក្នុងស្រះឮសូរតែប្រូង។
មានរឿងអ្វីកើតឡើង?
តើអ្នកគិតយ៉ាងម៉េចដែរ?
ការពិត ត្រីទាំងនោះពាំខ្សែសន្ទូចរបស់គីជូ និងឆូរ៉ូចងភ្ជាប់នឹងថ្ម!
នេះជាផ្ទះរបស់ខ្ញុំ ។ ម៉ាក់ ប៉ា និងជីណារស់នៅទីនេះទាំងអស់គ្នា ។
កៅអីដ៏ល្អបំផុតក្នុងផ្ទះនេះគឺសម្រាប់ខ្ញុំ។ ប៉ុន្តែអង្គុយ​នៅលើភ្លៅគឺល្អជាង មិនអ៊ីចឹងឬ?
ជីណាជាមិត្តដ៏ល្អរបស់ខ្ញុំ។ ខ្ញុំចាំនាងត្រលប់មកពីសាលារៀនវិញ។
ខ្ញុំសម្អាតខ្លួនឯងដោយមិនប្រើទឹក។ ខ្ញុំមិនចាំបាច់ងូតទឹកដូចថមមីនោះទេ ។
ស៊ូត... កុំប្រាប់អ្នកណាថាខ្ញុំពួននៅទីនេះ ។ មួយ... ពីរ... បី... ចាប់បានឯងហើយ!
ម៉ាក់ស្ដីបន្ទោសឱ្យខ្ញុំ ពេលដែលខ្ញុំពាំយកចំណីដ៏ឆ្ងាញ់ពីសួនច្បារមក ។
ខ្ញំុអាចឡើងដើមឈើ។ ខ្ញំុអាចលោត។ ខ្ញំុស្គាល់ផ្លូវកាត់ទាំងអស់នៅទីនេះ។
សានជូរស់នៅជិតផ្ទះខ្ញំុ។ គេតែងតែរករឿង និងធ្វើឱ្យខ្ញំុខឹងជានិច្ច។
សូមជួយប្រាប់សានជូថា ខ្លាគឺមកពីគ្រួសារឆ្មាយើងដែរ។ ពួកយើងមានក្រញាំមុតណាស់។
ជួនកាល មិត្តខ្ញុំស្រែកឡូឡានៅពេលយប់។ ចំណែកខ្ញុំវិញកំពុងដេកនៅលើគ្រែយ៉ាងស្ងាត់ស្ងៀម។
កន្ទុយចេះនិយាយ!!
តើអ្នកដឹងទេថា សត្វក៏ដូចជាបក្សីអាចប្រាប់យើងនូវអ្វីមួយ ដោយប្រើកន្ទុយរបស់វា?
សត្វឆ្កែបក់កន្ទុយនៅពេលដែលវាសប្បាយចិត្ត។ សត្វឆ្មាបះកន្ទុយនៅពេលដែលវាខឹង។ ជាធម្មតា យើងនិយាយថា «ស្អាតដូចឆ្មាអ៊ីចឹង»។ ដោយសារ​តែ​ឆ្មា​មិន​ចូលចិត្ត​ទឹក ដូចនេះ​ហើយ​ទើប​វា​សម្អាត​ដោយ​លិឍ​ខ្លួន​ឯង។
ហេតុអ្វីបានជាកូនមិនធ្វើលំហាត់កិច្ចការនៅផ្ទះ?បាទអ្នកគ្រូ ព្រោះទាំងអស់នេះគឺជាកំហុសរបស់សត្វឆ្មា។
ប្រសិនបើសត្វឆ្មានោះ វាមិនជាប់នៅលើដើមឈើទេនោះខ្ញុំក៏មិនចាំបាច់ត្រូវយកជណ្ដើរឡើងដើមឈើដែរ។
ប្រសិនបើខ្ញុំមិនយកជណ្ដើរឡើងដើមឈើទេនោះខ្ញុំក៏មិនចាំបាច់ត្រូវដំដែកគោលជួសជុលជណ្ដើរដែរ។
ប្រសិនបើខ្ញុំមិនបានធ្វើឲ្យអាអូនភ្ញាក់ទេនោះម៉ែខ្ញុំក៏ប្រហែលជាមិនបានរត់ចេញពីផ្ទះបាយដែរ។ប្រសិនបើម៉ែខ្ញុំមិនបានរត់ចេញពីផ្ទះបាយទេនោះសត្វស្វាក៏ប្រហែលជាមិនអាចចូលក្នុងដែរ។
ប្រសិនបើសត្វស្វាមិនបានចូលក្នុងទេនោះវាក៏ប្រហែលមិនបានឆីអាហារទាំងអស់បានដែរ។ប្រសិនវាក៏មិនបានឆីអាហារទាំងអស់ទេនោះពុកខ្ញុំក៏ប្រហែលជាមិនបានទិញ រ៉ូទី និងការីសាច់មាន់មកពីហាងដែរ។
ប្រសិនបើពុកខ្ញុំមិនបានទិញ រ៉ូទី និងការីសាច់មាន់មកពីហាងទេនោះសត្វឆ្កែក៏ប្រហែលជាមិនបានដើរតាមគាត់ដល់ផ្ទះដែរ។
ប្រសិនបើសត្វឆ្កែមិនបានតាមគាត់ដល់ផ្ទះទេនោះវាក៏ប្រហែលមិនបានសុីលំហាត់កិច្ចការនៅផ្ទះរបស់ខ្ញុំដែរ។
បើដូច្នេះ ឯងចង់និយាយថា សត្វឆ្កែនោះបានសុីលំហាត់កិច្ចការនៅផ្ទះរបស់ឯងមែនទេ?
បាទអ្នកគ្រូ។ ហើយទាំងអស់គឺជាកំហុសរបស់សត្វឆ្មា!
យើងចង់ទៅសួនកុមារ ។
តើយើងទៅទីនោះដោយរបៀបណា?
យើងជិះកង់ ។
យើងជិះម៉ូតូ ។
យើងជិះរ៉ឺម៉ក ។
យើងជិះរទេះសេះ ។
យើងជិះរទេះគោ ។
យើងជិះឡានតូច ។
យើងជិះឡានធំ ។
យើងជិះទូក ។
យើងជិះដំរី ។
ទេ!
យើងដើរវិញ ។
កាការស់នៅតំបន់ក្ដៅមួយ​។​ គាត់ជាអ្នកចម្រៀង។ កាកាទៅកាន់ភូមិនានា។ គាត់បានច្រៀងនៅក្នុងពិធីជប់លៀងជាច្រើន។ ថ្ងៃមួយ កាកាទៅភូមិថ្មីមួយ។
គាត់ដើរ។ គាត់ច្រៀង។ ចម្រៀងរបស់គាត់គឺ មកតាមខ្ញុំមក ពពក!
កាកាឮសំឡេងអ្វីម្យ៉ាង!
"ឌុប!
ឌុប!
ឌុប!"
តើវាជាសំឡេងអ្វី?
វាគឺឌីណូ សត្វដាយណូស័រ។ កាការីករាយណាស់ដែលបានជួបឌីណូ។
ឌីណូក៏ចូលចិត្តចម្រៀងនេះដែរ!
កាកា និងឌីណូច្រៀងនិងរាំ។ មកតាមខ្ញុំ ពពក!
ឱ្យទឹកភ្លៀងរបស់អ្នកមក!
ពពកឮបទចម្រៀងនេះ។ ពពកក៏ចុះមករក។ កាកា និងឌីណូសប្បាយចិត្ត។ ពពកកំប្លែងមែន!
ភ្លៀងធ្លាក់ចុះមក។ ពួកគេទទូរឆត្រមួយជាមួួួយគ្នា។ ពួកគេបន្តដំណើរទៅភូមិ។ ហើយពួកគេច្រៀងថា ៖ អរគុណពពក ចំពោះការឱ្យភ្លៀងធ្លាក់ចុះមក!
តើប្អូនធ្លាប់ឃើញដាយណូស័រឬទេ?
ហើយប្អូនគិតថា​ វាអាចច្រៀងបានអត់?
នៅពេលមេឃភ្លៀង តើប្អូនចូលចិត្តធ្វើអ្វី?
#6FrameStoryChallenge: A Carnival of ArtThe illustrations in this book were created as part of the#6FrameStoryChallenge, an online campaign run byPratham Books to build a rich bank of illustrations forStoryWeaver.
The essence of the#6FrameStoryChallenge was to tell a good story using  just 6 illustrations.
The campaign inspired nearly 70 illustrators to donate their time and skills to India’s first open-source story-publishing platform for children.What started out as an experimental campaign soon blossomed into a carnival of art, birthing nearly 500 new illustrations.
These wordless narratives cut across language barriers,opening up a world of possibilities, encouraging StoryWeaver’s growing community to dream up multiplestories around these images.
The#6FrameStoryChallenge is a powerful reminder of theneed for collaboration, to get closer to our mission: “ABook in Every Child’s Hand.”
សួស្តី!​ ខ្ញុំគឺជាស្រមោចទី៤នៅក្នុងជួរ។ តើអ្នកឃើញខ្ញុំទេ?
ឆ្វេង ស្តាំ ឆ្វេង ស្តាំ។ យើងវារដោយស្ងៀមស្ងាត់នៅក្នុងជួរ។
ខ្ញុំមានគំនិតមួយ។ ខ្ញុំនឹងទៅយកកង់មួយគូដើម្បីអាចទៅមុខបានលឿនជាងនេះ។
យើងមិនប្រើសំឡេងស្រែកជាភាសាដូចអ្នកដទៃទេ។ ភាសាយើងគឺក្លិន។
ក្លិនមួយនិយាយថា «តាមខ្ញុំមក អាហារឆ្ងាញ់នៅខាងនោះ»។
ក្លិនមួយទៀតប្រាប់ថា «​គ្រោះថ្នាក់!
កុំទៅទីនោះអី!»។
ខ្ញុំចូលចិត្តនំ និងអាហារដែលមានរសជាតិផ្អែម ដូចអ្នកដែរ។
ចង់មើលសាច់ដុំខ្ញុំនៅពេលធ្វើការទេ?
ខ្ញុំអាចមើលទៅតូចសម្រាប់អ្នក ប៉ុន្តែខ្ញុំខ្លាំងណាស់។
ទោះបីជាទ្វារបិទជិតក៏ដោយ ក៏យើងអាចវារចូលតាមប្រលោះតូចៗបានដែរ។
ជឿឬអត់!
ពួកយើងរាប់រយក្បាលរស់នៅយ៉ាងរីករាយក្នុងរន្ធតែមួយ។
តោះរៀនពាក្យថ្មី។ តូច-ធំ យឺត-លឿន ទា​ប-ខ្ពស់ ស្គម-ធាត់ រឹង-ទន់ ឡូឡា-ស្ងាត់ស្ងៀម។ ទាំងអស់នេះគឺជាពាក្យផ្ទុយ។ តើអ្នកអាចបង្កើតប្រយោគមួយដោយប្រើពាក្យផ្ទុយមួយគូបានទេ?
ឧទាហរណ៍ «ស្រមោចតូច។ ដំរីធំ។» រវល់ដូចស្រមោច» ជាឃ្លាមួយដែលល្អសម្រា​ប់​រៀបរាប់អំពីនរណាម្នាក់ដែលឧស្សាហ៍ព្យាយាម។
ខ្ញុំឃើញមេអំបៅពណ៌ខៀវបក់ស្លាបហើរទៅ។
ខ្ញុំឃើញឃ្មុំពណ៌លឿងផឹកតែក្នុងពែង។
ខ្ញុំឃើញត្រីពណ៌ក្រហមនៅលើចាន។
ខ្ញុំឃើញកញ្ចាញ់ចេកពណ៌បៃតងលេងជាមួយឆ្កែ។
ខ្ញុំឃើញទាពណ៌ទឹកក្រូច ជូនពរខ្ញុំឱ្យមានសំណាងល្អ។
ខ្ញុំឃើញផ្កាពណ៌ស្វាយរាំជាមួយដង្កូវ។
ខ្ញុំឃើញឆ្មាពណ៌ខ្មៅប្រផេះពាក់មួកពណ៌ទឹកក្រូច។
ខ្ញុំឃើញកណ្ដុរពណ៌ប្រផេះលាយត្នោត ពួននៅក្នុងផ្ទះពណ៌ផ្កាឈូក។
ខ្ញុំឃើញកញ្ជ្រោងពណ៌ក្រហមលាយខ្មៅពាក់ស្រោមជើងពណ៌ស្វាយ។
ខ្ញុំឃើញកណ្តូបពណ៌បៃតងអានកាសែតពណ៌សខ្មៅ។
ខ្ញុំឃើញពពែពណ៌ខ្មៅលាយពណ៌ស្វាយចែវទូកពណ៌ក្រហម។
ខ្ញុំឃើញក្រពើពណ៌ត្នោតលាយបៃតងសើចដាក់ខ្ញុំ។
ខ្ញុំឃើញពស់ពណ៌ក្រហមលាយខ្មៅ សុីនំខេក។
ខ្ញុំឃើញមេមាន់ពណ៌លឿងលាយក្រហម ប្រើប៊ិកសរសេរអក្សរ។
ខ្ញុំឃើញខ្លាពណ៌ខ្មៅលាយទឹកក្រូច ឈរនៅក្នុងទឹក។
ខ្ញុំមើលឃើញពណ៌ទាំងអស់ដោយភ្នែកពណ៌ខ្មៅទាំងគូរបស់ខ្ញុំ។
ខ្ញុំជាក្មេងស្រីធំហើយ។ ​ខ្ញុំអាចដើរទៅខាងក្រៅផ្ទះម្នាក់ឯងបាន។
វាងងឹតណាស់!
តើមាននរណានៅទីនេះទេ?
តើជានរណាទៅ?
អូ!
តាមពិតឆ្មាសោះ។ ខ្ញុំមិនខ្លាចទេ។
ខ្ញុំឃើញរបស់មួយធំ ហើយងងឹតនៅទីនោះ!
តើជាអ្វីទៅ?
អូ!
តាមពិតអណ្តូងសោះ។ ខ្ញុំមិនខ្លាចទេ។
រួចចុះសំឡេងនេះ?
ក្រាក ក្រាក ក្រាក!
តើជាអ្វីទៅ?
តាមពិតបងស្រីខ្ញុំសោះ។ គាត់កំពុងតែដងទឹកចេញពីអណ្តូង។ ខ្ញុំមិនខ្លាចទេ។
ខ្ញុំឮស្នូរជើងមនុស្សដើរ!
តើជានរណាទៅ?
តាមពិតម៉ែខ្ញុំសោះ។ គាត់មកផ្ទះវិញហើយ។
ខ្ញុំជាក្មេងស្រីធំហើយ។
ខ្ញុំមិនខ្លាចអ្វីទាំងអស់!
ការ​ពី​ព្រេង​នាយ​មាន​កូន​ក្តាន់​មួយ​ក្បាល​បាន​កំពុង​រត់​ប្រណាំង​នៅ​ក្នុង​ព្រៃ​។
វា​បាន​រត់ទៅ​​មុន​ទន្សាយ​
វាបាន​រត់​ទៅ​មុន​ដំរី
វា​បាន​រត់​ និង​លោត​រំលោង​បឹង​មួយ​
វា​បាន​រត់​ហួស​ជញ្ជាំង​ព្រៃ​
មាន​ដំថ្ម​ដ៏​ធំ​មួយ​នៅ​លើ​វាល​ស្មៅ​។ វា​បាន​រត់​បុក​ និង​ដួល​នៅ​ទី​នោះ​
វា​បាន​ចាប់​ផ្តើម​យំ​
មាន​ស្វា​​មួយ​ក្បាល​បាន​មក​ជួយ​ធ្វើ​សរសៃ​លើ​ជើង​ឱ្យ​កូន​​ក្តាន់​។ ប៉ុន្តែ​​វា​នៅ​តែ​យំ​រហូត​។
បង​ខ្លាឃ្មុំ​បាន​ត្រកង់​វា​ឡើង​។ តែ​វា​នៅ​តែ​មិន​បាត់​យំ​សោះ។​
ម្តាយ​របស់​វា​បាន​មក​រក​វាល។ ហើយ​​និយាយ​ថា​«មើល​!
យើង​នឹង​ទៅ​វាយ​ដំថ្មអាក្រក់​នេះ​វិញ​ម្តង»។
កូន​ក្តាន់​បាន​និយាយ​ថា៖ «អូ!
កុំ​ធ្វើ​អញ្ជឹង​ ពី​ព្រោះ​វាក៏​យំដែល»។ ម្តាយ​របស់​វា​បាន​សើច ហើយ​​កូន​ក្តាន់ក៏​ក្តាន់ក៏​បាន​សើយ​ផង​ដែល​។​
តោរត់។
គោដើរ។
ទាចុះទឹក។
ភេឡើងគោក។
ដំរីទាញគល់ឈើ។
សេះអូសរទេះ។
ពស់លូនលើដី។
ចាបហើរលើមេឃ។
វាជាថ្ងៃដំបូងរបស់ខ្ញុំនៅឯសាលារៀន។ ម៉ាក់កំពុងកាន់ដៃ និងបណ្តើរខ្ញុំ។ ខ្ញុំនិយាយថា“ ខ្ញុំធំដឹងក្តីហើយ” ។ “ តោះទៅ!
តោះទៅ!”ម៉ាក់កាន់ដៃខ្ញុំយ៉ាងណែន។
ក្មេងៗជាច្រើននៅជិតសាលារៀន។ អ្នកខ្លះជិះឡានក្រុងមកសាលារៀន។ អ្នកខ្លះជិះឡាន។អ្នកខ្លះធ្វើដំណើរតាមឆៃកែវ (ស៊ីក្លូ)។ អ្នកខ្លះជិះកង់។ អ្នកខ្លះដើរមកសាលាដូចខ្ញុំដែរ។
ពួកយើងមកដល់ក្លោងទ្វារសាលារៀន ។ ម៉ាកលែងដៃឲ្យខ្ញុំទៅ។គាត់ឈរនៅក្លោងទ្វារសាលា។ ខ្ញុំត្រូវចូលក្នុងសាលាដោយខ្លួនឯង។មានមនុស្សប្លែកមុខជាច្រើននៅជុំវិញខ្ញុំ។
ខ្ញុំឈានជើងមួយជំហាន។ ហើយមួយជំហានទៀត។ ខ្ញុំមើលទៅក្រោយ។ ឃើញម៉ាក់កាន់តែតូចទៅៗ នៅពេលខ្ញុំចេញឆ្ងាយពីគាត់។ តើគាត់នឹងបាត់ខ្លួនទេ?
ខ្ញុំរត់ទៅរកគាត់វិញ។ ខ្ញុំគិតថាខ្ញុំមិនទាន់ធំដឹងក្តីទេ។ ខ្ញុំកាន់ដៃគាត់។ ខ្ញុំនិយាយថា​“ម៉ាក់កុំទៅណាឆ្ងាយពីកូន” ។
ឥឡូវនេះអ្នករាល់គ្នានៅខាងក្នុង។ ខ្ញុំតែម្នាក់គត់នៅខាងក្រៅ។ អ្នកគ្រូចេញមក។ គាត់ញញឹមដាក់ខ្ញុំ។ ខ្ញុំញញឹមត្រឡប់ទៅវិញ។ម៉ាក់និយាយថា "រ៉ានីម៉ាក់នឹងនៅទីនេះរហូតដល់កូនចេញមកវិញ" ។ ខ្ញុំលែងដៃម៉ាក។ គាត់បោយដៃឲ្យខ្ញុំទៅ។
ខ្ញុំរត់ចូលទៅក្នុងថ្នាក់។ ម៉ាក់នឹងរង់ចាំខ្ញុំនៅទីនោះ បន្ទាប់ពីខ្ញុំចេញពីរៀន។
ខ្ញុំរស់នៅលើដើមស្វាយ។ ខ្ញុំស៊ីផ្លែទុំជាច្រើននៅរដូវក្តៅ។
ពេលកូនៗរបស់ខ្ញុំនៅក្នុងសំបុក ខ្ញុំត្រូវតែនៅយាមពួកវា។
មកមើលសំបុករបស់ខ្ញុំនែ!
អ្នកនឹងឃើញរបស់ដ៏គួរឱ្យស្រលាញ់ដែលខ្ញុំរកបាន។
ខ្ញុំចូលចិត្តហោះហើរនៅលើមេឃ ដូចយន្តហោះដែរ។
ខ្ញុំអង្គុយលើដើមឈើ ហើយក្រឡេកមើលជុំវិញ ដើម្បីស្វែងរកអាហារឆ្ងាញ់ៗ។
ខ្ញុំមើលទៅស្តាំ។ ខ្ញុំមើលទៅឆ្វេង។
ខ្ញុំចូលចិត្តត្រី។ នៅពេលដែលខ្ញុំឃើញវាភ្លាម ខ្ញុំហើរចុះទៅយកវាភ្លែត។
ខ្ញុំស្រែកហៅមិត្តភក្តិរបស់ខ្ញុំ ឱ្យមកស៊ីចំណីជាមួយគ្នា។
មនុស្សខ្លះគំហកដាក់ខ្ញុំ ៖ «ចេញទៅ ថ្លង់ណាស់»។
បងកញ្ជ្រោងចូលចិត្តការច្រៀងរបស់ខ្ញុំណាស់។ គាត់ជាអ្នកប្រាប់ខ្ញុំដោយផ្ទាល់។
តោះរៀនពាក្យថ្មីៗ។ សំឡេងដែលសត្វ ឬបក្សីបញ្ចេញ មានឈ្មោះពិសេសរបស់វា។ តើអ្នកស្គាល់ឈ្មោះសំឡេងទាំងនោះបានប៉ុន្មានដែរ ?
សត្វក្អែកបូលខ្វាកៗ រីឯសត្វឆ្មាយំម៉េវៗ។
សត្វតោគ្រហឹម។ សត្វឆ្កែព្រុស។ សត្វក្អែកស្រែកបូលឮៗ ហេតុនេះហើយនៅពេលដែលមនុស្សនិយាយឮៗ ពួកយើងតែងថា «និយាយឮៗដូចសត្វក្អែកអ៊ីចឹង»។
គ្រាកន្លងទៅ មានកុមារមួយក្រុម បានរស់នៅក្នុងតំបន់មួយឯជាយក្រុង ពួកគេរស់នៅក្បែរគំនរសំរាមដ៏ធំមួយ ដែលលាតសន្ធឹងសែនឆ្ងាយដាច់កន្ទុយភ្នែក។
ក្មេងៗដែលរស់នៅក្បែរគំនរសំរាមនោះ មិនបានទៅរៀននោះទេ។ ជារៀងរាល់ថ្ងៃ ពួកគេតែងតែរត់ជុំវិញគំនរសំរាម ដោយក្មេងខ្លះប្រមូលយកដបប្លាស្ទិក ហើយក្មេងខ្លះទៀតប្រមូលយកកំណាត់សំលៀកបំពាក់។​ ពួកគេទាំងអស់នោះបានស្គាល់សំរាមជាច្រើនប្រភេទផ្សេងៗពីគ្នា។
ថ្ងៃមួយ មាននារីម្នាក់ឈ្មោះឌីឌី ដែលបង់កនឹងកន្សែងស្បៃពណ៌ក្រហម បានដើរ ចូលទៅក្បែរគំនរសំរាមដែលក្មេងៗទាំងនោះរស់នៅ។ ឌីឌីបានសម្លឹងមើលក្មេងៗដែលកំពុងរត់ជុំវិញគំនរសំរាមនោះ ហើយក៏សម្លឹងរកកន្លែងអង្គុយ។ បន្ទាប់ពីបានកន្លែងអង្គុយស្រួលបួលហើយ នាងក៏បើកកាបូបរបស់នាងហើយយកអ្វីមួយចេញមកក្រៅ។
នៅពេលដែលឃើញឌីឌីយកវត្ថុផ្សេងៗចេញពីកាបូបរបស់នាង កុមារតូចៗទាំងនោះមានការងឿងឆ្ងល់ជាខ្លាំង។​ ពួកគេដើរទៅជិតនាងបន្តិចម្ដងៗ។ ឌីឌីមានសៀវភៅរឿងនិទាន​ ​ចំរុះពណ៌ផ្សេងៗជាច្រើន ដែលទាក់ទាញអារម្មណ៍របស់​ក្មេងៗ​ទាំងនោះយ៉ាងខ្លាំង។ ភ្លាមៗនោះ​ ពួក​​គេ ក៏បានដើរកាន់តែខិតចូលទៅជិតឌីឌី។
ចាប់តាំងពីថ្ងៃនោះមក ឌីឌីបានមកតំបន់គំនរសំរាមជារៀងរាល់ថ្ងៃ ដើម្បីនិទានរឿងឲ្យក្មេងៗទាំងនោះស្តាប់។ ក្មេងៗទាំងនោះពេញចិត្តណាស់ រាល់ពេលដែលឌីឌីមកដល់ ពួកគេក៏នាំគ្នាឈប់សម្រាកពីការរើសសំរាម ដោយមកអង្គុយស្ដាប់ឌីឌីនិទានរឿងវិញ។ រំលង​មិនបាន​ប៉ុន្មានថ្ងៃ​ផង ក្មេងៗទាំងនោះក៏អាចអានអក្សរ និងពាក្យខ្លះៗ ផងដែរ។ ​ មិនយូរប៉ុន្មាន ពួកគេក៏អាចអានសៀវភៅរឿងនិទានដោយខ្លួនឯងបាន។
ក្រោយមក ក្មេងៗទាំងនោះ ក៏នាំគ្នារៀបចំកន្លែងមួយឲ្យបានស្អាតសម្រាប់ឌីឌីអង្គុយអានរឿងឲ្យពួកគេស្តាប់។ ក្មេងៗមួយចំនួនបានរើសកៅអីពីគំនរសំរាមមករៀប។ ក្មេងៗមួយចំនួនដើររើសកំណាត់សំពត់មកចងបាំងធ្វើជាវាំងនន។ ដោយសារការខំប្រឹងប្រែងរបស់ក្មេងៗទាំងនោះ កន្លែងអង្គុយនិទានរឿងរបស់ឌីឌីមើលទៅស្អាតគួរឲ្យចូលចិត្ត។
ថ្ងៃមួយស្រាប់តែបាត់ឌីឌី មិនឃើញមកអានរឿងឲ្យក្មេងៗស្តាប់ដូចសព្វដង។ ហើយនៅថ្ងៃបន្ទាប់​ក៏នៅតែមិនឃើញឌីឌីមករកពួកគេទៀត។ ក្មេងៗទាំងអស់បានរង់ចាំឌីឌីនៅទីនោះជារៀងរាល់ថ្ងៃ ហើយពួកគេក៏នាំគ្នាអានសៀវភៅដោយខ្លួនឯង និងអានរឿងនិទានឲ្យគ្នាស្ដាប់ទៅវិញទៅមក។
ថ្ងៃមួយ ក្មេងៗទាំងនោះ បានរកឃើញអាសយដ្ឋានរបស់ឌីឌីនៅក្នុងសៀវភៅមួយក្បាល។ ពួកគេក៏នាំគ្នាចេញទៅរកនាង ដោយបានរៀបចំសៀវភៅមួយសម្ពាយទៅផ្ញើឲ្យនាង។ ពួកគេឱបសម្ពាយសៀវភៅយ៉ាងជាប់។ ​ ក្មេងៗទាំងនោះអាចដឹងថាឡានក្រុងមួយណាដែលធ្វើដំណើរទៅតំបន់ផ្ទះរបស់ឌីឌីបាន ព្រោះពួកគេអាចអានឈ្មោះ និង ពាក្យផ្សេងៗដែលដាក់នៅលើឡានក្រុងនោះបាន ហើយក៏អាចរកមើលលេខផ្លូវទៅកាន់ផ្ទះរបស់ឌីឌីដែរ។ ពួកគេអាចអានបានដូចនេះ ក៏ព្រោះតែឌីឌីបានបង្រៀនអក្សរដល់ពួកគេកាលពីមុន។
ពេលមកដល់តំបន់ផ្ទះរបស់ឌីឌីហើយ ក្មេងៗទាំងនោះបាននាំគ្នាងាកសម្លឹងរកមើលផ្ទះរបស់នាងនៅជាន់ខាងលើ និងជាន់ខាងក្រោម គ្រប់ផ្លូវតាមអាសយដ្ឋាន ប៉ុន្តែនៅតែមិនអាចរកឃើញផ្ទះរបស់ឌីឌី។ ពួកគេអស់់សង្ឃឹមយ៉ាងខ្លាំង ហើយក៏ប្រុងនឹងវិលត្រឡប់ទៅតំបន់គំនរសំរាមរបស់ពួកគេវិញ ស្របពេលនោះ ក្មេងម្នាក់បានក្រឡេកទៅឃើញស្បៃពណ៌ក្រហមរបស់ឌីឌីកំពុងព្យួរនៅក្បែរបង្អួច។
នៅក្នុងបន្ទប់ក្បែរបង្អួចនោះ ឌីឌីកំពុងគេងលើគ្រែដោយឈឺធ្ងន់។ នាងមានទឹកមុខសោកសៅ ហើយមិនញញឹមទាល់តែសោះ។ គ្រូពេទ្យបានឱ្យថ្នាំល្អៗជាច្រើនដល់នាងញុំុំា តែនាងហាក់បីដូចជាមិនបានធូរស្បើយសោះឡើយ។
នៅពេលដែលក្មេងៗបានឃើញឌីឌី ពួកគេបាននាំគ្នារត់ទៅឱបថើបនាងដោយក្តីរលឹក និងស្រលាញ់។ បន្ទាប់មក ពួកគេក៏បានយកសៀវភៅរឿងនិទានដែលពួកគេបានយកមកទាំងនោះ មកអាន​ឲ្យឌីឌីស្ដាប់។ ឌីឌីរំភើបចិត្តណាស់ ហើយកែវភ្នែករបស់នាងក៏ចាប់ផ្តើមមានពន្លឺឡើងវិញ ជាមួយនឹងស្នាមញញឹមដ៏ស្រស់ស្អាត។
ចាប់ពីថ្ងៃនោះ​មក ឌីឌីបានត្រលប់មកតំបន់គំនរសំរាមម្តងទៀត ហើយមកជារៀងរាល់ថ្ងៃ ជាមួយនឹងក្មេងៗទាំងអស់នោះ​ផងដែរ។ អ្នកអាចមើលឃើញពួកគេជារៀងរាល់ល្ងាច​​ ជាមួយនឹងសំណើចយ៉ាងក្អាកក្អាយ ហើយអ្នកក៏អាចឮពួកគេអានអក្សរ និងអានរឿងនិទានផងដែរ។ ក្នុងសកម្មភាពនោះ អ្នកអាចដឹងបានថាពួកគេកំពុងតែរីករាយជាមួយនឹងចំណេះដឹងថ្មីៗដែលពួកគេបានអានពីសៀវភៅរបស់ឌីឌី។
ខ្ពស់​ដូចដើមឈើទាប​ដូចជាស្មៅ
នៅ​លើមេឃមាន​ពពកនៅក្រោម​ដី​មាន​ជន្លេន​
ស្រាល​ដូចស្រ​ទាប់​ផ្កាធ្ងន់ដូចថ្ម
នៅ​លើស្លឹកឈើ​មាន​ដង្កូវនៅក្រោមស្លឹកឈើ​មាន​កន្ទុំ​រុយ​
លឿន​ដូចកំប្រុកយឺតដូចខ្យង
(ដូច​)សត្វ​​បង្សា​បក្សីមុនថ្ងៃរះ(ដូច​)សត្វប្រចៀវក្រោយ​​ថ្ងៃលិច
នៅ​លើដើមឈើមាន​ព្រះ​ច័ន្ទនៅក្រោមដើមឈើមាន​អ្នក!
នាថ្ងៃឈប់សម្រាកមួយ វីណា និងវ៉ាន់ណេបានទៅលេងក្នុងសួនច្បារ និងបានប្រទះឃើញធុងថ្នាំលាបជាច្រើន។
មើលណ៎!
មានថ្នាំពណ៌ច្រើនណាស់!
មានពណ៌ស!
មានពណ៌ក្រហម!
មានពណ៌បៃតង!
មានពណ៌ខៀវ!
មានពណ៌លឿង!
វីណា និងវ៉ាន់ណេឃើញជាងពីរនាក់កំពុងលាបជញ្ជាំងផ្ទះ។ ជាងម្នាក់ឈរលើជណ្តើរ។ ជាងម្នាក់ទៀតអង្គុយលើទោង។ វីណា និងវ៉ាន់ណេសួរជាងទាំងពីរនាក់ថា "តើពួកខ្ញុំអាចជួយលាបបានទេ?"
ជាងម្នាក់បានអោយជក់ទៅពួកគេម្នាក់មួយៗ។ គាត់ប្រាប់វីណាថា "ប្អូនលាបទ្វារខាងក្នុង"។ ហើយគាត់ក៏ប្រាប់វ៉ាន់ណេថា "ប្អូនលាបទ្វារខាងក្រៅ"។
វីណា​ និងវ៉ាន់ណេបានយកធុងថ្នាំលាបម្នាក់មួយៗ ហើយចាប់ផ្តើមលាប។ វីណាលាបទ្វារខាងក្នុង។ វ៉ាន់ណេលាបទ្វារខាងក្រៅ។
ថ្នាំពណ៌ស្រក់លើដី ប្រលាក់ពេញជញ្ជាំង និងលើខ្លួនរបស់វីណា និងវ៉ាន់ណេ។
ពេលវីណា និងវ៉ាន់ណេលាបរួចរាល់ ពួកគេនាំគ្នាយកទឹកជូតសម្អាតថ្នាំពណ៌ស្រក់ប្រឡាក់លើដី និងជញ្ជាំង។
ពួកគេក៏មិនភ្លេចសម្អាតថ្នាំពណ៌ប្រឡាក់លើខោអាវ និងខ្លួនរបស់ពួកគេដែរ។
វីណានិយាយយ៉ាងសប្បាយចិត្តថា "ខ្ញុំស្រឡាញ់ទ្វារពណ៌ក្រហមរបស់ខ្ញុំខ្លាំងណាស់"។
វ៉ាន់ណេនិយាយថា "ខ្ញុំស្រឡាញ់ទ្វារពណ៌បៃតងរបស់ខ្ញុំ" ។
បន្ទាប់ពីឃើញទ្វារដែលលាបពណ៌រួចហើយ ជាងម្នាក់បានលាន់មាត់ថា "អូ!
ទ្វារនេះពីរពណ៌!"
អ្នកម៉ាក់ក៏តបវិញថា "មិនអីទេ!
ទុកអោយទ្វារនៅពីរពណ៌បែបហ្នឹងទៅ"។
ចម្រៀងរបស់ម៉ាក់គឺពីរោះយ៉ាងគ្រលួច។ចាន់ឌូ បានស្ដាប់ចម្រៀង គេក៏គេងលក់។ នៅក្នុងសុបិនរបស់គេ គេកំពុងតែហោះហើរ។
ហោះហើយ!
ហោះហើយ!
ចាន់ឌូ ហោះនៅក្នុងសួនច្បារមួយ ។ មើលហ្ន៎!​ មេអំបៅ ពិតជាស្រស់ស្អាតណាស់។មេអំបៅនិយាយ​ « សួស្ដី!
តើឯងសុខសប្បាយទេ?»«ខ្ញុំសុខសប្បាយ អរគុណ»​ ចាន់ឌូឆ្លើយតប។
ចាន់ឌូ បានហោះខ្ពស់ជាងមុនបនិ្តច។ ហោះហើយ!​ ហោះហើយ!
ចាន់ឌូ បានជួបនឹងសត្វសេកមួួយ។«សួស្ដី!
តើឯងសុខសប្បាយទេ?» សត្វសេកសួរ។"ខ្ញុំសុខសប្បាយ អរគុណ» ចាន់ឌូ ឆ្លើយ។
បន្ទាប់មក​ ចាន់ឌូ ហោះទៅកាន់តែខ្ពស់។ ហោះ​ទៅ!
ហោះទៅ!
គេបានជួបនឹងសត្វឥន្ទ្រីមួួយ។«សួស្ដីសម្លាញ់!
តើឯងសុខសប្បាយជាទេ?» សត្វឥន្ទ្រីសួរ។«ខ្ញុំសុខសប្បាយណាស់»​​ ចាន់ឌូបានឆ្លើយតប។
ចាន់ឌូ បានហោះខ្ពស់ទៅៗ។ វាហាក់ដូចជាងាយស្រួលណាស់។ គេហោះខ្ពស់រហូតបានជួបនឹងយន្តហោះមួួយ។«អេ៎!
ចាន់ឌូ!
តើឯងសុខសប្បាយជាទេ?"
យន្តហោះសួរ។«ខ្ញុំសុខសប្បាយ!
សូមធ្វើដំណើរដោយសុវតិ្ថភាព!» ចាន់ឌូឆ្លើយតបយ៉ាងលឿន។
ប​ន្ទាប់មក ចាន់ឌូ បានហោះឡើងកាន់តែខ្ពស់ជាងមុន។ ហោះឡើងខ្ពស់ទៅ ខ្ពស់ទៅ។ រ៉ុកកែតមួយបានមកជួបគេ។ «សួស្ដីលោក!
តើលោកសុខសប្បាយទេ?» រ៉ុកកែតស្រែកសួរ។«សុខសប្បាយ» ចាន់ឌូ ញញឹម។
ចាន់ឌូ នៅតែបន្តហោះខ្ពស់ទៅៗដដែល។ ឥឡូវ ហ្វូងផ្កាយបានកំពុងបញ្ចេញពន្លឺព្រិចៗនៅជុំវិញខ្លួនគេ។ ពួកវាញញឹមដាក់ចាន់ឌូ ដូចចាន់ឌូជាគ្នារបស់ពួកវាដែរ។«តើឯងមានអារម្មណ៍ដូចម្ដេចដែរ ចាន់ឌូ ?» ផ្កាយមួយសួរឡើង។«ខ្ញុំមានអារម្មណ៍សប្បាយខ្លាំងណាស់!» ចាន់ឌូឆ្លើយ។រំពេចនោះ ហ្វូងផ្កាយបានចាប់ផ្ដើមញ័ររង្គើ ។
តាមពិត គឺម្តាយចាន់ឌូ ​អង្រួន ចាន់ឌូ ឲ្យភ្ញាក់ឡើង។ «អរុណសួស្តី តើកូនយ៉ាងម៉េចហើយ?» ចាន់ឌូ ឱបម៉ាក់របស់គេយ៉ាងណែនហើយនិយាយថា "​អូហ៍ ឥឡូវនេះខ្ញុំមានអារម្មណ៍ល្អជាងមុនខ្លាំងណាស់!»
រីកា ស្រលាញ់អក្សរសរសេររបស់បងប្រុសនាងខ្លាំងណាស់។ បងប្រុសរបស់ រីកា សរសេរអក្សរជាមួយប៊ិកភ្លឺរលោងមួយដើម។
នាថ្ងៃមួយ ពេលបងប្រុសរបស់ រីកា មិននៅផ្ទះ រីកា បានទៅរកប៊ិករបស់បងប្រុស។ រីកា បានបើកថតតុរបស់បងប្រុស។
រីកា គ្រវែងសៀវភៅ ប្រដាប់កឹបក្រដាស និងបន្ទាត់ដែករបស់បងប្រុសចេញពីថតតុអស់រលីង!
ទីបំផុត រីកា ក៏រកឃើញប៊ិកពិសេសរបស់បងប្រុស។ អូ!​ នេះជាអ្វី?មានវត្ថុខ្មៅមួយដុំជាប់នឹងប៊ិក។
រីកា ទាញវត្ថុខ្មៅនោះចេញពីប៊ិក។ រំពេចនោះស្រាប់តែ...ប្លីក...!
ខឹប...!គម្របប៊ិកហោះទៅជាប់នឹងវត្ថុខ្មៅនោះ។ តើនេះជាវេទមន្តមែនទេ?
រីកា សួរខ្លួនឯង។
រីកា ឆ្ងល់ខ្លាំងណាស់ថាតើវត្ថុខ្មៅនេះជាអ្វី។ រីកា យកវត្ថុខ្មៅដាក់ជិតប្រដាប់កឹបក្រដាស...ប្លីក...!
ខឹប...!
វាទាញជាប់គ្នា!រីកា យកវត្ថុខ្មៅដាក់ជិតឆ្មា​ តែវាអត់ទាញជាប់គ្នាទេ។
រីកា ដាក់វត្ថុខ្មៅជិតបន្ទាត់ដែក។​ ភ្លាមនេោះ...ប្លីក...!
ខឹប...!
វាទាញជាប់គ្នា!
រីកា ដាក់វត្ថុខ្មៅជិតផ្លែដូង តែវាអត់ទាញជាប់គ្នាទេ!
អាឈីស...!រីកា កណ្តាស់យ៉ាងខ្លាំង ព្រោះស្រកីដូងធ្វើអោយច្រមុះរបស់រីកា រសើប។ហើយប៊ិកជ្រុះពីដៃ រីកា និងចូលក្រោមគ្រែបាត់។​ រីកា ភ័យខ្លាំង ពីព្រោះបងប្រុសរបស់នាងជិតត្រលប់មកវិញ។
រីកា ព្យាយាមលូកដៃទៅក្រោមគ្រែយកប៊ិក តែលូកអត់ដល់សោះ។
រីកា យកបន្ទាត់មកទាញប៊ិក តែប៊ិកកាន់់តែទៅឆ្ងាយ។ រីកា សួរខ្លួនឯងថាតើមានវិធីណា ដើម្បីអោយប៊ិកខិតជិតដែរឬទេ?
ភ្លាមនោះ នាងនឹកឃើញវិធីមួយ!
រីកា យកបន្ទាត់ដែកទៅដាក់ជាប់វត្ថុខ្មៅ។ប្លីក...!ខឹប...!
បន្ទាប់មក រីកា យកបន្ទាត់ធ្វើជាដងកាន់ ហើយរុញវាអោយខិតជិតនឹងប៊ិក។
ប្លីក...!
ខឹប...!
ប៊ិកជាប់ហើយ!!
!
រីកា ប្រញាប់ប្រញាល់ប្រមូលប៊ិក វត្ថុខ្មៅ សៀវភៅ ប្រដាប់កឹបក្រដាស និងបន្ទាត់ដែកដាក់ចូលក្នុងថតតុវិញ។
ទាន់ពេលល្មម!
បងប្រុសរបស់ រីកា ដើរចូលមកក្នុងបន្ទប់ និង​សួរថា "រីកា!
ហេតុអ្វីមានផ្លែដូងក្នុងបន្ទប់បង?"
អាថ៌កំបាំងនៃវត្ថុខ្មៅ!តាមពិតទៅ វត្ថុខ្មៅនោះ គឺជាមេដែកដែលអាចឆក់ទាញលោហធាតុបាន តែមិនអាចទាញវត្ថុដែលមិនមែនជាលោហៈបានទេ។ មេដែកមានច្រើនទម្រង់ អាចមានរាងមូល ចតុកោណ ការ៉េ ឬ អក្សរយូ។លោហធាតុមានដូចជា ដែក ជាតិនីតែល ដែកថែប និងគូប័ល។
តើវត្ថុណាខ្លះដែលមេដែកអាចឆក់បាន?
ខ្ញុំមិនអាចចាក់អាវ ឆ្មាមិនអាចសរសេរ​ ត្រីមិនអាចព្រិចភ្នែក...
...ជ្រូកមិនអាចហោះ!
ឆ្កែមិនអាចរាំ ស្រមោចមិនអាចអាន ក្អែកមិនអាចច្រៀង...
...ស្វាមិនអាចធ្វើម្ហូប!
ប៉ុន្តែ ស្វាអាចតោងយោលទៅមកបាន!
ក្អែកអាចបូល... ស្រមោចអាចខាំ... ឆ្កែអាចព្រុស!
ជ្រូកអាចស៊ី ត្រីអាចហែលទឹក ឆ្មាអាចលោត... ហើយខ្ញុំអាចអានអក្សរបាន!
ម៉ែចាបរៀបចំខ្ចប់ប្រអប់អាហារក្នុងកាតាបឱ្យកូនយកទៅសាលារៀន រួចលើកស្លាបឱបកូន ហើយបានផ្ដាំកូនថា «ទៅរៀនឱ្យសប្បាយណាកូន!
ត្រូវយកចិត្តទុកដាក់រៀនសូត្រ និងត្រូវចេះគួរសមផង!»។ កូនចាបសើច «ហាស​ហា... ម៉ែនិយាយដដែលៗរាល់តែថ្ងៃ!»។
ហើយម៉ែចាបនិយាយទៀតថា «ចូរចាំណាកូន!
នៅឱ្យឆ្ងាយពីសត្វពស់។ ពស់មិនដូចយើងទេ»។ កូនចាបមិនចង់ឮម៉ែវានិយាយបែបនេះទេ។ ពស់ជាមិត្តល្អបំផុតរបស់វា។ តែម៉ែវាមិនចូលចិត្តសត្វពស់ឡើយ។  ម្ដាយរបស់វាតែងនិយាយថា «ពស់ស៊ីសត្វចាប។ ចាប និងពស់មិនអាចធ្វើជាមិត្តនឹងគ្នាបានទេ»។
នៅផ្នែកម្ខាងទៀតនៃទីក្រុង ឪពស់ក៏កំពុងរៀបចំប្រអប់អាហារ ដែលមានសុទ្ធតែពងចាប។ ឪពស់និយាយដោយ​មោទនភាពថា «ថ្ងៃនេះ យើងមានម្ហូបពិសេស»។ កូនពស់បានស្រែកតបទាំងមិនសប្បាយចិត្តថា «តែកូនមិនចូលចិត្តញ៉ាំពងចាបទេ!»។
ឪពស់និយាយយ៉ាងម៉ឺងម៉ាត់ថា«អម្បូរពស់របស់យើងតែងតែស៊ីស៊ុតជាអាហារតាំងពីដើមមកហើយ។ ឥឡូវឆាប់ចេញទៅសាលាទៅ ហើយត្រូវចាំថាត្រូវនៅឱ្យឆ្ងាយពីពពួកចាប!»។ ពស់ជាកូនបានវារចេញទាំងកំហឹង។ ឪស្រែកបន្ថែមទៀតថា​«ចាបខុសពីយើង។ កូនមិនអាចរាប់អានមិត្តដែលជាចំណីរបស់ខ្លួនបានទេ»។
នៅពេលសត្វពស់បានជួបសត្វចាបនៅសាលា ពួកគេបានដឹងពីរឿងនេះ។ កូនពស់សួរថា «ម៉ែរបស់ឯងនិយាយថា...» កូនចាបបានងក់ក្បាល។ «ឪរបស់ឯងនិយាយដូចគ្នាមែនទេ?» កូនពស់ងក់ក្បាល។ កូនពស់និយាយថា «ម៉ែ និងឪរបស់ពួកយើងគិតខុសហើយ ចាប។ តោះធ្វើឱ្យពួកគាត់ឃើញថា យើងមានលក្ខណៈ​ដូចគ្នាច្រើនជាងលក្ខណៈខុសគ្នា»។
កូនចាបនិយាយថា «គំនិតល្អ តោះ​យើង!»។ នាងបានទាញក្រដាសមួយសន្លឹកចេញមក ហើយ​គូររង្វង់ពីរ - ដូចរូប​ខាង​លើ។
កូនចាបនិយាយថា «នៅក្នុងរង្វង់ខាងឆ្វេងពណ៌លឿង យើងសរសេរអ្វីដែលទាក់ទងនឹង​ សត្វចាប។ នៅក្នុងរង្វង់ខាងស្ដាំពណ៌ខៀវ យើងសរសេរអ្វីដែលទាក់ទងនឹង សត្វពស់។ ទាំងនេះគឺជាភាពខុសគ្នារវាងសត្វពស់ និងសត្វចាប»។ ពស់ឆ្ងល់ថា «ខ្ញុំគិតថា ​ក្រែងយើងស្វែងរកចំណុច​ដែលយើង​មាន​ដូចគ្នាអ្ហី!»។ សត្វចាបបានញញឹម រួចនិយាយថា «វាគឺសម្រាប់ផ្នែកកណ្ដាល ពណ៌បៃតង»។
កូនចាបនិយាយថា «ដំបូងសាករកនឹកពីរូបរាងរបស់ពួកយើង។ ដូចគ្នា ឬខុសគ្នា?»។ ពស់ដកដង្ហើម​រួច​ឆ្លើយថា​ «ខុស​គ្នា​ឆ្ងាយ​ណាស់។ ខ្ញុំមានរូបរាងវែង គ្មានរោម ហើយស្គម។ ចំណែកឯងមានមាឌតូចមូល​ និង​មាន​រោម​ទន់​ល្មឿយ»។ កូនចាបនិយាយថា «ឯងនិយាយត្រូវ។ ខ្ញុំមានរោមទន់ដូចសំឡី​»​។ ចាប​ក៏​គូរ​រូប​ដុះសំឡី​ក្នុងរ​ង្វង់​ពណ៌​លឿង។ រួច​និយាយ​បន្តថា «ចំណែកឯងមានរាងដូចជាខ្សែពួរ»។ នាងក៏គូររូបខ្សែពួរក្នុងរង្វង់ពណ៌ខៀវ។
កូន​ចាប​និយាយ​ថា «ពេលនេះ មក​មើល​ពី​​ការ​ធ្វើ​ដំណើរ​វិញ​ម្តង តើពួកយើងផ្លាស់ទីដោយដូចម្តេច?»។ ពស់បាននិយាយយ៉ាងក្រៀមក្រំថា «ឯងហោះហើរខ្ពស់ ចំណែកខ្ញុំវិញ វារនៅលើដី»។ កូនចាបបានបន្តថា «និយាយទៅខ្ញុំអាចហោះបានដូចជាយន្តហោះ ​ចំណែកឯងវិញ វារដូចជារថភ្លើង។»
ពស់ដកដង្ហើមធំ។ ចាបនិយាយយ៉ាងលឿនថា «រឹងមាំឡើងពស់​ តោះ ​ឥឡូវ​រក​មើល​ថា​ យើង​ស៊ី​​អ្វី?»។ ពស់និយាយទាំងទឹកភ្នែករលីងរលោង «យើងស៊ីអាហារខុសគ្នាខ្លាំងណាស់ តែខ្ញុំមិនបរិភោគពងចាបនោះទេ»។
ចាបបាននិយាយយ៉ាងទន់ភ្លន់ថា «ខ្ញុំដឹង»។ ប៉ុន្តែពេលនេះវាមើលទៅដូចជា ស្រងូតស្រងាត់ដូចគ្នា។ «គ្រាប់ និងស្មៅ» នាងបាននិយាយស្របពេលនាងបានគូរនៅក្នុងចំណិតរង្វង់ពណ៌លឿង។ «កង្កែប និងកណ្តុរ» នាងបានគូរនៅក្នុងចំណិតរង្វង់ពណ៌ខៀវ។
«អ្ហា៎...!
"» កូនចាប និងកូនពស់ភ្ញាក់​ ពេលបានឃើញលោកនាយកដំរីមកដល់ ។ ពេលនោះលោកនាយកដំរី បានសួរទៅកូនចាប និងកូនពស់ថា​ «មើលទៅកូនៗដូចជាមិនសប្បាយចិត្តសោះ។ តើកូនៗមានរឿងអ្វីកើត​ឡើងមែនទេ?»។ កូនពស់ឆ្លើយទាំងអួលដើមកថា «ឪខ្ញុំ និងម៉ែចាបនិយាយថា យើងមិនអាចធ្វើជាមិត្ត​នឹងគ្នាបានទេ ពីព្រោះពួកយើងខុសគ្នា»។ កូនចាបនិយាយថា «ពួកខ្ញុំចង់បង្ហាញប្រាប់ឪពុកម្តាយរបស់​ពួកយើងថា ពួកយើងមានចំណុចដូចគ្នាច្រើនជាងចំណុចខុសគ្នា កូនពស់ឆ្លើយទាំងអួលដើមកថា «ឪខ្ញុំ និងម៉ែចាបនិយាយថា យើងមិនអាចធ្វើជាមិត្ត​នឹងគ្នាបានទេ ពីព្រោះពួកយើងខុសគ្នា»។ កូនចាបនិយាយថា «ពួកខ្ញុំចង់បង្ហាញប្រាប់ឪពុកម្តាយរបស់​ពួកយើងថា ពួកយើងមានចំណុចដូចគ្នាច្រើនជាងចំណុចខុសគ្នា លោកនាយកក៏ជូតទឹកភ្នែក ហើយនិយាយថា «កូនៗមើលមិនឃើញទេអី?
កូនៗធ្វើបែបនេះមិនត្រូវទេ!
ចាំខ្ញុំជួយពួកឯង!»។
លោកនាយកសាលាបានអង្គុយលើកៅអី រួចនិយាយថា «មើល៍កូនពស់!
ឯងចូលចិត្តធ្វើអ្វីបំផុត?» ពស់និយាយថា «ចូលចិត្តលេងកម្សាន្ត និង​ជជែកគ្នា ជាពិសេសជាមួយចាប»។
លោកនាយកសួរទៅកូនចាបថា «ចុះឯងវិញ?»។ កូនចាបបានឆ្លើយតបមកវិញថា «ខ្ញុំក៏ចូលចិត្តនិយាយ និងលេងដែរ​ ជាពិសេសជាមួយពស់»។ «ល្អ!
អ៊ីចឹងកូនទាំងពីរចូលចិត្តរបស់ដូចគ្នា»។ និយាយចប់លោកនាយកដំរីក៏គូរ​រូបនៅផ្នែកពណ៌បៃតង។​​​ លោកនាយកសួរបន្តថា «សំណួរបន្ទាប់តើអ្វីដែលនាំឱ្យកូនទាំងពីរសប្បាយចិត្ត?»។ កូនពស់ឆ្លើយថា «នៅពេលដែលអ្នកគ្រូឱ្យខ្ញុំអង្គុយនៅជិតចាប» ហើយវាក៏សើច ស្របពេលជាមួយកូនចាបក៏ឆ្លើយទាំងទះដៃថា «ដូចគ្នា ដូចគ្នា លោកនាយក!»។
លោកនាយកស្រែកថា «អីយ៉ា!
កូនទាំងពីរពិតជាមានចំណុចសប្បាយចិត្តដូចគ្នា។ ពណ៌បៃតង!»។ លោកនាយកដំរីសួរបន្តថា «ឥឡូវ តើអ្វីដែលធ្វើឱ្យកូនទាំងពីរមិនសប្បាយចិត្ត?»។ កូនពស់ក៏ឆ្លើយទាំងមិនសប្បាយចិត្តថា «នៅពេលដែលឪរបស់ខ្ញុំមិនឱ្យខ្ញុំលេងជាមួយចាប។» ហើយកូនចាបក៏ឆ្លើយទាំងទឹកមុខមិនសើចដែរថា «នៅពេលម៉ែប្រាប់មិនឱ្យខ្ញុំលេងជាមួយពស់»។ លោកនាយកជ្រួញចិញ្ចើម ហើយនិយាយថា «មើលចុះ!
កូនទាំងពីរមិនសប្បាយចិត្តនូវរឿងដូចគ្នា មកពីឪពុកម្តាយរបស់កូនៗ​ហាមមិនឱ្យកូនៗ​លេងជាមួយគ្នា។ពណ៌បៃតងទៀត»។
លោកនាយកនិយាយថា «ឥឡូវ តើកូនៗគិតថា មិត្តបែបណាដែលជាមិត្តល្អ?»។ ពស់ចាប់ផ្ដើមនិយាយថា «មិត្តល្អជាមិត្តដែលស្រលាញ់យើង...» ហើយ​សត្វចាបនិយាយបញ្ចប់ថា «...ទោះបីជាយើងខុសគ្នាក៏ដោយ!»។ លោកនាយកនិយាយបន្តថា «ដូច្នេះ កូនៗយល់ស្របថា មិត្តពិតប្រាកដ គឺ​ស្រលាញ់យើង ទោះ​មានបញ្ហា​អ្វីក៏ដោយ។ អ៊ីចឹងយើងទទួលបានភាពដូចគ្នាចំនួន៤ និង​ភាពខុសគ្នាតែ៣ប៉ុណ្ណោះ។ ភាពដូចគ្នាជាអ្នកឈ្នះ!»
«ជយោ!​» កូនចាប និងកូនពស់ស្រែកហ៊ោ ហើយនាំគ្នានិយាយថា «អរគុណ» ទៅលោកនាយក។ លោកនាយកនិយាយដោយមឺុងម៉ាត់ថា «អឺ មិនអីទេ!
ហើយរឿងចុងក្រោយ គឺទៅប្រាប់ឪពុកម្តាយកូនៗ​ឱ្យមកជួបលោកនាយកនៅព្រឹកស្អែក»។
និយាយឱ្យខ្លី!
ការបែងចែក និងចាត់តាមក្រុមគឺជា ជំនាញសំខាន់នៅក្នុងគណិតវិទ្យា។ ដូច្នេះដើម្បីធ្វើវាបានល្អ មិត្តត្រូវសួរសំណួរជាក់លាក់ដូចជា ៖ ទី១ អ្វីជាភាពដូចគ្នា?
អ្វីជាភាពខុសគ្នា?
ទី២ តើចំណុចដូចគ្នានោះ​ដូចគ្នារបៀបណា?​ តើចំណុចខុសគ្នានោះខុសគ្នារបៀបណា?
ទី៣តើចំណុចដែលដូចគ្នានោះ​អាចចាត់ចូល​បានប៉ុន្មានរបៀប?
ឥឡូវនេះសាកល្បងគិតរកវិធីខុសៗគ្នាដែលប្អូនអាចបែងចែក និងចាត់ចូលក្រុមផ្សេងៗ​គ្នាបាន ​តាមរយៈ​តុក្កតាខាងលើ។ ប្អូនអាចបែងចែក​ដោយផ្អែកលើពណ៌តុក្កតាដូចជា តុក្កតាដែលមានពណ៌ខៀវដាក់ក្នុងមួយរង្វង់ ពណ៌លឿងដាក់ក្នុងមួយរង្វង់។ ចំណែកឯទំហំរបស់តុក្កតាវិញ តុក្កតាតូចដាក់ក្នុងមួយរង្វង់ តុក្កតាធំ​ដាក់ក្នុង​មួយរង្វង់ ។ ចំណុចមួយទៀតផ្អែកទៅលើចលនារបស់តុក្កតា​​ ដូចជាសត្វដែលដើរ ខុសពីសត្វដែលហោះ។​ ដូច្នេះ ចូរប្អូនសាកល្បងបែងចែក និងចាត់តាមក្រុមខុសៗគ្នា។
កូនចង់អានសៀវភៅ។
កូនមិនមានសៀវភៅទេ ។
កូនគូររូប។ ពុកជួយផាត់រូប។
កូនផាត់រូប ម៉ែជួយកាត់រូប ។
កូនកាត់រូប។ យាយជួយបិទរូប។
កូនបិទរូប ។ តាជួយសរសេររឿង ។
កូនសរសេររឿង ។ បងជួយកិបសៀវភៅ ។
ព្រឹកមួយ កូនត្រីឈ្មោះប្លិកប្លក់កំពុងហែលទឹកលេងក្បែរមេវា នៅកន្លែងទឹករាក់ដូចសព្វដង។
កូនត្រូវរៀនហែលនៅកន្លែងទឹករាក់ជាមុន។ បន្តិចម្តងៗ កូនអាចសាកល្បងហែលនៅកន្លែងទឹកជ្រៅ។
ប្លិកប្លក់ធុញទ្រាន់ណាស់។ម៉ែ!
ខ្ញុំចង់ហែលលេងនៅកន្លែងទឹកជ្រៅ។ នៅទីនោះ ពួកគេលេងសប្បាយណាស់។
ប្លិកប្លក់រំអុកម្តាយ ម្តងហើយម្តងទៀត។- ម៉ែ!
កូនចង់ទៅលេងនៅកន្លែងទឹកជ្រៅ។- ប្លិកប្លក់!
កូនមិនគួរទៅ ទីនោះឡើយ។
ប្លិកប្លក់ហែលតាមក្រោយមេវាទាំងមុខក្រញូវ។
មួយសន្ទុះក្រោយមក... ខ្ញុំធំហើយ។ ខ្ញុំមិនចាំបាច់ហែលជាមួយម៉ែទេ។ ខ្ញុំសាកមើលសិន។
ប្លិកប្លក់ហែលលេងយ៉ាងសប្បាយ។  វាជក់ចិត្តនឹងទេសភាព។  វាមិនខ្វល់​ខ្វាយពីអ្វីៗទាំងអស់។
អូ!
ភ្នំអ្វីធំខ្មៅព្រីកតែម្តង។ ថាហើយ វាក៏ហែលក្រឡឹងជុំវិញភ្នំខ្មៅនោះ។
ស្រាប់តែ... វាស្រែកយ៉ាងខ្លាំងស្ទើរភ្លាត់សំឡេង៖
ហ្អា៎...!
ជួយផង... ជួយផង!
ត្រីតូចប្លិកប្លក់ហែលគេចយ៉ាងលឿន។
នោះមិនមែនជាភ្នំខ្មៅទេ។ វាគឺជាត្រីខ្មៅដ៏ធំមួយក្បាល។
ត្រីតូចប្លិកប្លក់ខំប្រឹងហែលយ៉ាងលឿន។
វាខំហែលមុជចុះក្រោមភ្លឹប រួចហែលឡើងលើភ្លែត។ វាក៏គេចចូល﻿កន្លៀតថ្មមួយ។
ត្រីខ្មៅខំប្រឹងទាញយកប្លិកប្លក់ចេញពីកន្លៀតថ្ម។ វាខឹងខ្លាំងណាស់។ -​ ហ៊ឺស!
យើងមិនឱ្យឯងរួចខ្លួនទេ។
ត្រីខ្មៅយកមាត់ដ៏ស្រួច រុលក្នុងកន្លៀតថ្ម។ ត្រីខ្មៅខឹងកាន់តែខ្លាំង។ វាយកន្ទុយវាត់ទឹកលឺសូរ «ផូងៗ»។
ផ្ទៃទឹកក៏រញ្ជួយយ៉ាងខ្លាំង។ ត្រីតូចប្លិកប្លក់រមៀលចេញពីកន្លៀតថ្ម។ វាអស់កម្លាំងណាស់។
នេះជាឱកាសល្អរបស់ត្រីខ្មៅ។ វាបម្រុងនឹងត្របាក់ត្រីតូចប្លិកប្លក់។ ត្រីតូច ប្លិកប្លក់ស្រែកយំខ្លាំងៗ។
គាប់ជួនពេលនោះ មេវាក៏មកដល់។
ពិភពលោកនេះស្រស់ស្អាតណាស់។ ប៉ុន្តែចាំកូនធំ ល្មមអាចការពារខ្លួនបានសិនណាកូន។
“យាយ​!
យាយ​!” ថ្ងៃនេះយើង​ធ្វើ​នំ​សាច់​ដូង​បានទេ​?
សូរ៉ៃ​សួរ​យាយ​របស់​វា​។“បានទេ បានទេ​យាយ​?”
“ហ៊ឺ!“ បើ​ចៅព្រម​ជួយ​ធ្វើ​យាយ។ យាយ​ឆ្លើយ​។“យ៉េ!”
“ហើយនៅយាយ​?” សូរ់ៃ​ស្រែក​សួរ​។“រួចហើយ!” យាយ​និយាយ។
“យើងបេះតែអាណាទុំទេ មិនអញ្ចឹង​?ផ្លែ​ណា​ដែល​មាន​សំបកពណ៌ត្នោត​ទាំងអស់...ប្រយ័ត្ន!
ម៉ោ​ហើយ!”វ៉ូប!
... វ៉ប់​!
“ឥឡូវត្រូវ​បកសំបក​វា​ចេញ​។”អេច!
ខ្វោក​!
ក្រពះរបស់សូរ៉ៃ​កូរឮ​ “គ្រូកៗ!”យាយ​សើច​ក្អឹកៗ។
“បន្ទាប់មកយើងពុះ​”ដូង​... បែប​នេះ!ផូស​!
“ហើយដូង​បែក​!”
“ដាក់​វា​ចូល​ក្នុងខ្ទះជាមួយគ្រឿងផ្សំផ្សេង​ទៀត...”“ក្លិនឈ្ងុយ​ណាស់យាយ​!”
“បន្ទាប់មកយើងចាក់វាដាក់​ក្នុង​ថាសមួយ ... ចាំឱ្យវាត្រជាក់សិន​​ ឡាឡា!”
“ឥឡូវកាត់វាជា​ដុំ​តូចៗ...”ងឺត!ក្រិប!
“យ៉េ​!
យើងអាចញុំាំនំដូងរបស់​យើង​បាន​ហើយ​​!
”“ឆ្ងាញ់ណាស់​!”
យាយ​ធ្វើនំដូង​​ដោយ​ប្រើ​ម៉ាស៊ីន​សា​មញ្ញៗ។  ម៉ាស៊ីនសាមញ្ញៗធ្វើឱ្យយើង​ស្រួលប្រើ​។ មាន​ម៉ាស៊ីនសាមញ្ញ៦ប្រភេទ៖១ .
ជម្រាល​២.
ឡេវឺ៣.
កង់ និងជើង​ជ្រែង​
៤.
ស្នៀត​៥.
រ៉ត៦.
​ខ្ចៅ​ (មួល​)តើអ្នកនៅ​ចាំ​ម៉ាស៊ីនសាមញ្ញ​ៗ​ដែលសូរ៉ៃ និងយាយ​ប្រើក្នុងពេល​ធ្វើ​នំឬទេ​?
កូនឆ្មាបីបានជួបនឹងឆ្កែធំ។
កូនឆ្មាខ្លាចឆ្កែ។
កូនឆ្មានាំគ្នារត់។
ឆ្កែរត់តាមកូនឆ្មា។
កូនឆ្មាប្រឹងរត់ រត់ រត់...
កូនឆ្មារត់ទៅបុកកូនចាប។
កូនឆ្មានៅតែរត់ រត់ រត់។
កូនឆ្មារត់ទៅបុកកុមារតូច។
កូនឆ្មានៅតែរត់ រត់ រត់បន្តទៀត។
ពួកគេបានរត់នៅលើបន្ទះក្តារវែងមួយ។
វីវរហើយ ជួយផង!
ជួយផង!
ឆ្កែក៏រត់មកទាន់។សប្បាយណាស់!
ខ្ញុំបានរត់លេងជាមួយពួកឯង។
កូនឆ្មាក៏ដើរត្រឡប់មកវិញ។ ពួកគេប្រឡែងលេងជាមួយគ្នា។
កូនពពែតូចរៀបចំទៅសាលារៀនរួចរាល់។ ឯកសណ្ឋានរបស់វា​ ស្អាតបាត និង​ភ្លឺចែងចាំង។​ សក់របស់វាវិញ រលោង​​​ និងសិតយ៉ាងស្អាត។
នៅពេលទៅដល់សាលា វាកាន់ដៃឪពុករបស់វាយ៉ាងជាប់។ "សាលានេះពិតជាធំណាស់!​ ខ្ញុំតែងតែវង្វេង" វានិយាយតិចៗទៅកាន់ឪពុករបស់វា។ ឪពុករបស់វាតបថា "កុំបារម្ភអី!​ នៅទីនេះមានកូនពពែតូចៗជាច្រើនដូចកូនដែរ។​ នៅទីនេះ កូននឹងរីករាយ។ ន្តែកូនពពែតូចនៅតែព្រួយបារម្ភពីពពែធំៗ​ ដែលមានស្នែងកោង។
កូនពពែតូចដើរចូលថ្នាក់រៀនដោយអឹមអៀន។ អ្នកគ្រូ ប៊ីឡូ ក៏ប្រាប់កូនពពែទាំងអស់ឲ្យឈរជាជួរ និងច្រៀងចម្រៀងពពែ។ "មែ មែ ផ្លែមៀន បា​ បា​ ប៉េងប៉ោះ ប៉ា ប៉ា​ ផ្លែប៉ោម នេ​ នេ ផ្លែននោង"
កូនពពែចូលចិត្តចម្រៀងនេះណាស់។​ ប៉ុន្តែវាមិនអាចចាំគ្រប់ពាក្យបាន វាក៏ច្រៀងដោយប្រើពាក្យខ្លួនឯង។ "មែ​ មែ ម៉ាក់ម៉ាក់ បា​ បា បាបា ប៉ា ប៉ា ប៉ាប៉ា នេ​ នេ ស្អាតជានិច្ច"
កូនពពែតូចច្រៀងឮៗ ហើយច្បាស់ៗ។ វាច្រៀងហើយ ច្រៀងទៀត បើទោះបីជាពពែដទៃទៀតបានឈប់ក៏ដោយ។ អ្នកគ្រូ ​ប៊ីឡូ ក៏ស្តីបន្ទោសកូនពពែថា "ឈប់ ឈប់!
កុំច្រៀងវា​ដោយប្រើពាក្យដោយខ្លួនឯងបែបណឹង។ ឈប់ច្រៀងទៅ!"
បន្ទាប់មកគាត់ក៏ឲ្យកូនពពែតូចទៅអង្គុយនៅកៀនថ្នាក់។ "ហា​ ហា!"
កូនពពែដទៃទៀតសើចចំអកដាក់វា។
បន្តិចក្រោយមក ដល់ម៉ោងកីឡា។​ "លោត!
"​​ អ្នកគ្រូ ហប់ពី​ (អ្នកគ្រូ កីឡា) ស្រែកប្រាប់កូនពពែទាំងអស់។ ពេលនោះ កូនពពែតូច ក៏ឃើញស្រមោចជាច្រើនវារជាជួរ។​ តើស្រមោចទាំងនេះកំពុងទៅទីណា?
កូនពពែតូចក៏ចាប់ផ្តើមវារតាមក្រោយស្រមោចទាំងនោះ។ "ឈប់!
កុំវារ!"
អ្នកគ្រូ ហប់ពី ស្រែកទៅកាន់កូនពពែតូច។ "ហា!​ ហា!"
កូនពពែដទៃទៀតសើចចំអកដាក់វា។
កូនពពែតូចមានអារម្មណ៍ក្រៀមក្រំ។ នៅពេលអាហារថ្ងៃត្រង់ គ្មាននរណាម្នាក់មកអង្គុយជិត និងនិយាយរកវាឡើយ។ តក់ៗ!
ទឺកភ្នែករបស់វាធ្លាក់ចុះមកលាយជាមួយនឹងអាហាររបស់វា ដែលធ្វើឲ្យអាហារនោះមានរសជាតិប្រៃ។
ពេលមុនចូលគេង កូនពពែតូចប្រាប់ម្តាយរបស់វាទាំងអស់អំពីចំរៀងពពែ និងម៉ោងកីឡានោះ។ ម្តាយរបស់កូនពពែតូចលួងលោមវា។ "ចំរៀងដែលកូនច្រៀង ពិតជាពិរោះណាស់!
ហើយកូនក៏បានវារដោយមិនបានរំខាននរណាដែរ!"
ក្រោយមក គាត់ទៅអោបកូនពពែតូច ហើយថើបវាមុននឹងចូលគេង។
នៅថ្ងៃបន្ទាប់ កូនពពែតូច​ខិតខំច្រៀងចម្រៀងឲ្យត្រឹមត្រូវ។​ ពេលម៉ោងកីឡា វាចងចាំថាត្រូវលោត តែមិនមែនវារទេ។
បន្ទាប់មក ដល់ម៉ោងគំនូរ។​ អ្នកគ្រូពពែដូធី ប្រាប់ទៅសិស្សទាំងអស់​ថា "ចូរកូនៗ គូរបន្ទាត់ត្រង់ និង​បន្ទាត់កោង!"
ពេលនោះ កូនពពែតូចប្រទះឃើញសត្វមេអំបៅដែលមានពណ៌ចម្រុះដោយឆ្នូតខ្មៅនិងក្រហម ហើយមាន​នូវស្នាមអុចៗនៅលើស្លាបរបស់វា។ ឃើញដូចនោះ កូនពពែតូច ក៏គូររូបមេអំបៅវិញ។ អ្នកគ្រូពពែដូធី មិនពេញចិត្តទេ។ គាត់ស្ដីបន្ទោសទៅកូនពពែថា " កូនពពែតូច អ្នកគ្រូបានប្រាប់ឲ្យគូរបន្ទាត់ត្រង់ និងបន្ទាត់កោងណា!
ហេតុអ្វីបានជាកូនគូរមេអំបៅទៅវិញ។" "ហា!
ហា!"
កូនពពែដទៃទៀត ក៏នាំគ្នាសើចចំអកដាក់កូនពពែតូច។
បន្ទាប់មក ដល់ម៉ោងគំនូរ។​ អ្នកគ្រូពពែដូធី ប្រាប់ទៅសិស្សទាំងអស់​ថា " ចូរកូនៗ គូរបន្ទាត់ត្រង់ និង​បន្ទាត់កោង!"
ពេលនោះ កូនពពែតូចប្រទះឃើញសត្វមេអំបៅដែលមានពណ៌ចម្រុះដោយឆ្នូតខ្មៅនិងក្រហម ហើយមាន​នូវស្នាមអុចៗនៅលើស្លាបរបស់វា។ ឃើញដូចនោះ កូនពពែតូច ក៏គូររូបមេអំបៅវិញ។ អ្នកគ្រូពពែដូធី មិនពេញចិត្តទេ។ គាត់ស្ដីបន្ទោសទៅកូនពពែថា "កូនពពែតូច អ្នកគ្រូបានប្រាប់ឲ្យគូរបន្ទាត់ត្រង់ និងបន្ទាត់កោងណា!
ហេតុអ្វីបានជាកូនគូរមេអំបៅទៅវិញ។" "ហា!
ហា!"
កូនពពែដទៃទៀត ក៏នាំគ្នាសើចចំអកដាក់កូនពពែតូច។
ដល់ម៉ោងអាហារថ្ងៃត្រង់ កូនពពែតូចអង្គុយតែម្នាក់ឯង​ ហើយ​ញុំាផ្លែត្រសក់របស់វា។ រំពេចនោះ មានសំឡេងតិចៗនិយាយទៅកាន់វាថា "តើឯងអាចបង្រៀនខ្ញុំគូររូបទូកបានទេ?"
វាជាសំឡេងរបស់កូនជ្រូក ភីគី មួយក្បាល ដែលមកពីថ្នាក់រៀនកូនជ្រូក។ នាងមានមាឌល្អិតជាងកូនពពែតូច។
កូនពពែតូចនិយាយថា "ខ្ញុំមិនចេះគូររូបទូកទេ។" កូនជ្រូក ភីគី តបទៅវិញថា "អូ​ ប៉ុន្តែគ្រប់គ្នានិយាយថា ឯងបានគូររូបទូកនៅក្នុងថ្នាក់ថ្ងៃនេះ។" កូនពពែតូចប្រាប់វិញថា "វាជារូបមេអំបៅទេតើ"។ កូនជ្រូក ភីគី បើកភ្នែកធំៗសម្លឹងមើលមុខកូនពពែតូច ហើយកូនពពែតូច ​ក៏ចាប់ផ្តើមគូរនៅលើដី។
កូនពពែតូចបានគូររូបមេអំបៅ ទូក និង​ដើមឈើ។ កូនជ្រូកញីប្រមូលយកស្លឹកឈើជ្រុះ និងផ្កាមួយចំនួន ទៅដាក់លើរូបគំនូរ។ កូនជ្រូក ភីគី និយាយថា "តោះ ស្រមៃថាពួកយើងកំពុងនៅក្នុងសួនច្បារ!"
កូនពពែតូចសើចក្អាកក្អាយ ហើយនិយាយថា "ខ្ញុំចេះច្រៀងចម្រៀងថ្មីមួយ!
"។ ​ពួកគេលោតចុះលោតឡើង​ និងច្រៀងចម្រៀងរួមគ្នា។
ពេលត្រលប់មកពីសាលាវិញ កូនពពែតូចនិយាយប្រាប់ម្ដាយរបស់វាអំពីមិត្តភក្តិថ្មី។ កូនពពែតូចទទូចសុំម្ដាយថា "តើម៉ែអាចចិតសំបកផ្លែប៉ោមស្រួយៗថែមសម្រាប់ ភីគីបានទេ?
"។ "បាន កូន" ម្ដាយកូនពពែតូចបានយល់ព្រម។នារាត្រីនោះ កូនពពែតូចគេងលង់លក់យ៉ាងលឿន។ វាបានសុបិន​ឃើញ កូនជ្រូក ភីគី និងពពែធំៗទាំងអស់ដែលមានស្នែងកោង រាំលេងក្នុងសួនច្បារ។ “ត្រៀម លោត ឈាន ទាត់!
តោះយើងស្រែកថា មែមែៗៗៗ!
ត្រៀម លោត ឈាន ទាត់!
តោះយើងស្រែកថា បាបាៗៗៗ!....
ត្រៀម លោត ឈាន...” នៅខាងមុខគេ កូនពពែតូចគឺជាមេក្រុមរាំចង្វាក់ថ្មីនេះ។ ហើយវាក៍បន្តយល់សប្តិយ៉ាងសប្យាយទៀត។
ថ្ងៃអាទិត្យ ប៉ាម៉ាក់របស់ ម៉ានូ បានទិញអាវភ្លៀងពណ៌ក្រហមមួយឲ្យ ម៉ានូ។ ម៉ាក់!
តើខ្ញុំអាចពាក់វាឥឡូវនេះបានទេ?
ម៉ានូ សួរម្តាយ។ មិនបានទេកូន ពេលនេះមេឃស្រឡះ អត់មានភ្លៀងទេម្ដាយតប។
ថ្ងៃចន្ទ មេឃបើកថ្ងៃស្រឡះល្អណាស់។​​ ម៉ាក់!
ថ្ងៃនេះនឹងមានភ្លៀងឬអត់?
ម៉ានូ សួរ។ថ្ងៃនេះអត់មានភ្លៀងទេ ម៉ានូ។ បើកូនពាក់អាវភ្លៀង កូននឹងចម្លែកខុសពីគេហើយ ម្ដាយ ម៉ានូ និយាយ។
ថ្ងៃអង្គារ មេឃមានពណ៌ខៀវ។ម៉ាក់!តើពេលណាបំណងកូនក្លាយជាការពិត?
ម៉ានូ សួរ។ មិនមែនថ្ងៃនេះទេកូន មានតែពពក​សមួយដុំនៅលើមេឃហ្នឹង!
ម្ដាយឆ្លើយ។
ថ្ងៃពុធ មេឃក្ដៅណាស់​។ ម៉ាក់!
ហេតុអ្វីបានជាមេឃអត់ភ្លៀង?ម៉ានូ សួរ។ «កូនប្រុស!
ម៉ាក់គិតថាមេឃនឹងភ្លៀងឆាប់ៗនេះ។ ប្រហែលជាមុនពេលថ្ងៃត្រង់នេះ ម្ដាយតប។
ថ្ងៃព្រហស្បតិ៍ ម៉ានូ បានទៅដើរលេង។​ ម៉ាក់!
បើមានភ្លៀងធ្វើម៉េចទៅ?
តើកូនអាចយកអាវភ្លៀងទៅជាមួយបានទេ?
ម៉ានូ សួរ។ ទេកូន!
មេឃមានពពកពណ៌សនៅខ្ពស់ណាស់ ថ្ងៃនេះមេឃមិនភ្លៀងទេ ម្ដាយនិយាយ។
ថ្ងៃសុក្រ មេឃមានពពកច្រើន។​  ម៉ាក់!
តើថ្ងៃនេះនឹងមានភ្លៀងដែរទេ?
ម៉ានូ សួរម្ដាយឮៗ។ មេឃប្រហែលជាភ្លៀង ព្រោះមានពពកខ្មៅនៅទាបបែបនេះ ម្ដាយប្រាប់កូន។
ថ្ងៃសៅរ៍ មានសំឡេងផ្គរលាន់​។ ​ គ្រឹមៗ!
ម៉ាក់!
វាជាសំឡេងផ្គរលាន់មែនទេ?
វានឹងមានភ្លៀងឆាប់ៗនេះមែនទេ?"
ម៉ានូ សួរម្ដាយ។
ទីបំផុត មេឃក៏ចាប់ផ្ដើមភ្លៀង។ អូហ៍!
មេឃភ្លៀងហើយ មេឃភ្លៀងហើយ ម៉ានូ ច្រៀងហើយរត់ចេញទៅខាងក្រៅ។
ម៉ានូ!
ម្ដាយ​ស្រែកហៅនិងរត់តាម ម៉ានូ កូនភ្លេចអាវភ្លៀងរបស់កូនហើយ!
មានកុមារីតូចម្នាក់រស់នៅក្នុងទីក្រុងដ៏ធំមួយ និងមានភាពមមាញឹកជាងគេលើពិភពលោក។
នាងចូលចិត្តស្តាប់រឿងនិទានណាស់ ប៉ុន្តែអ្នកដែលនាងស្គាល់ទាំងអស់សុទ្ធតែគ្មានពេលនិយាយរឿងនិទានប្រាប់នាងទេ។ ម្តាយនាងប្រាប់នាងថា" ម៉ាក់ត្រូវបញ្ចប់ភារកិច្ចរបស់ម៉ាក់សិន។" ប៉ានាងប្រាប់នាងថា "ប៉ារវល់អានកាសែត។"
បងប្រុសរបស់នាងប្រាប់នាងថា "តើឯងមិនឃើញបងកំពុងលេងកីឡាទេឬ?
"អ្នកជិតខាងរបស់នាងប្រាប់នាងថា​"ខ្ញុំត្រូវទៅផ្សារទិញអីវ៉ាន់ហើយ។"
គ្រូរបស់នាងនិយាយថា "ដំបូង យើងធ្វើប្រមាណវិធីបូកសិន។" អ្នកទាំងអស់គ្នារវល់ខ្លាំងណាស់ ហើយពួកគាត់មិនមានពេលអានរឿងនិទានថ្មីៗទេ។ ពួកគាត់តែងតែហត់នឿយ ហើយធុញទ្រាន់។ ពួកគាត់ប្រាកដជាគ្មានពេលសម្រាប់ការនិទានរឿងទេ។
ថ្ងៃមួយ ឌីឌី បានទៅសាលារៀនរបស់ក្មេងស្រីនោះ។ ឌីឌី មិនមែនជាគ្រូបង្រៀនទេ។ នាងក៏មិនមែនជាកូនសិស្សដែរ។ នាងចាស់ជាងសិស្សសាលាទាំងអស់ ប៉ុន្តែក្មេងជាងអ្នកគ្រូ លោកគ្រូ។ នាងមានកែវភ្នែកស្រទន់ និងស្នាមញញឹមដ៏ស្រស់។ នាងជាមិត្តភក្តិរបស់ក្មេងៗ និងលោកគ្រូ អ្នកគ្រូទាំងអស់។
កុមារីតូចនោះ ឆ្ងល់ថា តើឌីឌីអាចនិទានរឿងបានទេ។  នាងដើរសំដៅទៅរកឌីឌី ដោយភាពអឹមអៀន ហើយសួរឌីឌី ថា "តើបងស្រីមានពេលទំនេរបន្តិចទេ?
តើបងអាចនិទានរឿងឲ្យខ្ញុំស្តាប់បានទេ?"
ឌីឌី មើលទៅកុមារីតូចដោយភាពមុឺងម៉ាត់ ហើយតបថា "ចាស!
អូន"។​ "ចាំបងនិទានរឿងមួយឲ្យអូនស្តាប់។ តើអូនចង់ស្តាប់រឿងអ្វីដែរ?"
កុមារីតូចនោះក៏បើកភ្នែកធំៗពោរពេញដោយការទន្ទឹងរង់ចាំ។ "តើបងអាចនិទានរឿងសត្វតោឲ្យខ្ញុំស្តាប់បានទេ?"
ឌីឌី អង្គុយលើរានហាលរបស់សាលា ហើយនាងចាប់ផ្តើមនិទានរឿងឲ្យកុមារីតូចនោះ អំពីកូនតោ​មួយដែលបានវង្វេងបាត់នៅក្នុងព្រៃ។ ចំណែកឯកុមារីតូចវិញ អង្គុយស្តាប់យ៉ាងស្ងៀមស្ងាត់។
រឿងដែលឌីឌី និទានប្រាប់កុមារីតូច ហាក់ដូចជាពិតណាស់ រហូតដល់នាងអាចស្រមៃថាមានខ្យល់បក់​ប៉ះនឹងមែកឈើនៅក្នុងព្រៃនោះ ឮសំឡេងស្មៅដែលបក់ចុះឡើងៗ និងឃើញរោមដ៏​ទន់​ល្មើយ​របស់​កូន​​​តោមួយក្បាលនោះផងដែរ។
មិត្តភក្តិរបស់កុមារីតូច ដែលកំពុងលេងជិតនោះ នាំគ្នាមកស្តាប់ថាតើឌីឌីកំពុងនិយាយអំពីអ្វី។ បន្តិចក្រោយមក ក្មេងៗទាំងអស់ជក់ចិត្តដិតអារម្មណ៍ស្តាប់រឿងនិទានរបស់ឌីឌីដែរ។
មិនយូរប៉ុន្មាន មិត្តរួមថ្នាក់ទាំងអស់របស់កុមារីតូច ក៏ចូលមកអង្គុយជារង្វង់នៅជុំវិញកុមារីតូច និងឌីឌី។ ពួកគេ​ស្តាប់បណ្តើរ ស្រមើស្រមៃបណ្តើរ និងទាមទារចង់ស្តាប់រឿងបន្ថែមទៀត។ កុមារីតូច មិត្តភក្តិផ្សេងទៀត និងអ្នកគ្រូ លោកគ្រូ បានដឹងថា ឌីឌី ពិតជាដឹងរឿងនិទាន​ច្រើន​​ណាស់។
នាងអាចនិទានរឿងអំពី សត្វស្វា និងបក្សីអំពីសត្វឆ្កែដ៏កាចសាហាវ និងសត្វឆ្មាចិត្តអាក្រក់ អំពីសត្វត្រីក្នុងទន្លេដ៏ខៀវស្រងាត់ និងសមុទ្រដ៏ជ្រៅ អំពីភ្នំដ៏ខ្ពស់ និងជ្រលងភ្នំបៃតងស្រស់អំពីកុមាររស់នៅក្នុងទីក្រុងធំៗ និង កុមារក្នុងភូមិតូចៗ អំពីដំណើរផ្សងព្រេង និងរឿងដ៏អាថ៌កំបាំង​ អំពីព្រះមហាក្សត្រដ៏សង្ហា និងម្ចាស់ក្សត្រីដ៏គួរឲ្យស្រលាញ់ អំពីអ្វីដែលយើងគួរធ្វើនៅពេលយើងខ្លាច និងអ្វីដែលយើងគួរធ្វើ នៅពេលយើងមិនសប្បាយចិត្ត អំពីកំណប់ដែលបានបាត់ និងការសម្ងាត់ដ៏អស្ចារ្យ ព្រមទាំងរឿងជាច្រើនផ្សេងទៀតផង។
កុមារីតូច និងមិត្តរបស់នាងអង្គុយស្តាប់ឌីឌីនិទានរឿងរាល់ថ្ងៃ។ សិស្សដែលរៀនថ្នាក់ផ្សេង ក៏មកស្តាប់ឌីឌីដែរ។​ លោកគ្រូ អ្នកគ្រូ នៅក្នុងសាលា ក៏ចូលរួមដែរ។ សិស្សមកពីសាលាជិតៗនោះ ក៏មកដែរ។​ ក្មេងៗមិនបានរៀននៅសាលា ក៏មក។ ក្មេងៗដែលឈប់រៀនហើយ ក៏មក។ ក្មេងតូចៗមិនទាន់ដល់អាយុចូលរៀន ក៏មកដែរ។
អ្នកខ្លះអង្គុយស្តាប់។ អ្នកខ្លះឈរស្តាប់។ ក្មេងៗតូចៗគេងផ្កាប់ហើយយកដៃទ្រចង្កាស្តាប់។ នៅពេលពួកគេស្តាប់រឿងនិទាន ពួកគេក៏រៀនចេះនិទានរឿងឲ្យគ្នាស្តាប់ទៅវិញទៅមកដែរ។
ពួកគេបានរៀនពីការបង្កើតរឿងនិទាន ការបញ្ចូលគំនិតចូលក្នុងសាច់រឿង ការកែចៃ្ន​សាច់​រឿង​ របៀបក្នុងការនិទានសាច់រឿងរបស់ពួកគេឲ្យអស្ចារ្យ    ដូចជាខ្លែងដែលកំពុងហោះហើរនៅលើមេឃ។ លើសពីនេះទៅទៀត ពួក​គេបានរៀនពីវិធីសាស្រ្តដែលធ្វើឲ្យអ្នកស្តាប់របស់ពួកគេមិនព្រិចភ្នែក ​ មិនហ៊ានកម្រើក ហើយស្តាប់ស្លុងអារម្មណ៍រហូតដល់ភាគបញ្ចប់នៃសាច់រឿង។
ក្រោយមកដោយសារតែមានឌីឌី កុមារីតូច និងក្មេងៗដទៃទៀត រឿងនិទានត្រូវបានគេនិទានតគ្នាទូទាំងទីក្រុង។ មនុស្សជាច្រើនចាប់ផ្តើមនិយាយ និងស្តាប់រឿងនិទាន។ ស្រ្តីៗជាម្តាយ ឈប់ធ្វើការងារ។ បុរសៗជាឪពុក ឈប់អានកាសែត។ ចំណែកឯអ្នកជិត​ខាងឈប់ទៅផ្សារ។ ពួកគេចាប់ផ្តើមនិយាយពីរឿងនិទាន។ បងប្រុសធំៗឈប់លេងកីឡា។ ប្អូនស្រីតូចៗឈប់លេងលោតអន្ទាក់។ ពួកគេចាប់ផ្តើមស្តាប់រឿងនិទាន។
អ្នកលក់បន្លែឈប់លក់បន្លែ។ អ្នកដឹកទឹកដោះគោឈប់ដឹកទឹកដោះគោ។ អ្នកលក់គ្រឿងទេសក៏ទុកគ្រឿងទេសចោល។ ពួកគេទាំងនោះចាប់ផ្តើមស្តាប់រឿងនិទានរបស់គ្នាទៅវិញទៅមក។
អ្នកបើកឡានក្រុង ទុកឡានក្រុងចោល រួចមកស្តាប់រឿងនិទាន។ អ្នកឆែកសំបុត្រនៅលើ​ឡានក្រុងវិញ គាត់ភ្លេចកាបូបដាក់សំបុត្រ និងលុយរបស់គាត់នៅលើឡានក្រុង ព្រោះគាត់ប្រញាប់ទៅនិទានរឿងប្រាប់​អ្នកដំណើររបស់គាត់។រទេះភ្លើងឈប់ដំណើរការនៅក្នុងទីក្រុង ព្រោះអ្នកបើកបរជាប់រវល់នឹងរឿងនិទាន។ កាសែតឈប់បោះពុម្ព។ អគារផ្សេងៗត្រូវបានឈប់សាងសង់ ចំណែកឯខិតប័ណ្ណនានាត្រូវបានឈប់បោះផ្សាយ។ ភោជនីយដ្ឋានឈប់បម្រើភ្ញៀវ។ អ្នកនេសាទក៏ឈប់ចេ​ញ​ទៅរកត្រី។ មនុស្សម្នាលែងចង់ធ្វើកិច្ចការអ្វីទៀតហើយ ព្រោះពួកគេរវល់តែនិទានរឿង និងស្តាប់រឿងនិទាន។
អ្នករត់សំបុត្រឈប់ចែកសំបុត្រ ព្រោះពួកគេជាប់រវល់នឹងរឿងនិទាន។
ប៉ូលីសបានអង្គុយនៅចំកណ្តាលផ្លូវក្នុងទីក្រុង​ ដើម្បីនិទានរឿងប្រាប់អ្នកដំណើរ។ ស្ថានីយទូរទស្សន៍ទាំងអស់ត្រូវបិទ ព្រោះមនុស្សម្នារវល់ស្តាប់រឿងនិទាន។
ទីក្រុងទាំងមូលលែងមានសកម្មភាព ។ លោកអភិបាលក្រុងបារម្ភជាខ្លាំង។ "តើយើងគួរធ្វើអ្វីឥលូវនេះ?"
គាត់និយាយទៅកាន់ក្រុមប្រឹក្សាក្រុង ខណៈគាត់ដើរចុះឡើងពេញបន្ទប់ដ៏ធំនោះ ក្នុងភូមិគ្រឹះរបស់គាត់នាមាត់សមុទ្រ។ "គ្មាននរណាម្នាក់ធ្វើការ ហើយគ្មានអ្វី​ដំណើរ​ការ​នៅ​ក្នុង​ទីក្រុងនោះទេ។"
ក្រុមប្រឹក្សាក្រុងធ្វើការយ៉ាងសស្រាក់សស្រាំរៀបចំគម្រោង និងយុទ្ធសាស្រ្ត។ តែគ្មានវិធីណាមានប្រសិទ្ធភាពឡើយ។ គ្មាននរណាម្នាក់ស្តាប់ឡើយ។
ចុងក្រោយ ឌីឌី​និងក្មេងស្រីនោះត្រូវបានកោះហៅទៅភូមិគ្រឹះរបស់លោកអភិបាលក្រុងនៅមាត់សមុទ្រ។ ក្រុមប្រឹក្សាក្រុងត្រូវបានគេរាយការណ៍ថា ឌីឌីនិងក្មេងស្រីនេះបានធ្វើឲ្យទីក្រុងទាំងមូលលែងមានដំណើរការដោយសាររឿងនិទានដ៏ច្រើនលើសលប់។កុមារីតូចនោះ មើលទៅតូចណាស់នៅក្នុងបន្ទប់ដ៏ធំ និងដែលមានពិដានខ្ពស់ៗ និងសសរធំៗ។ នាងកាន់ដៃ ឌីឌី យ៉ាងណែន។ឌីឌី ក៏មើលទៅមានរាងតូចដែរ នៅពេលដែលលោក លោកស្រីនៃក្រុមប្រឹក្សាក្រុងឈរជុំវិញនាង។ គ្មាននរណាម្នាក់ញញឹមទេ។ គ្រប់គ្នាមានទឹកមុខក្រញ៉ូវ និងខឹងសម្បាជាខ្លាំង។
“រឿងនិទានទាំងអស់នេះ បានធ្វើឲ្យទីក្រុងទាំងមូលលែងមានដំណើរការ និងគ្មានសកម្មភាពអ្វីទាំងអស់។ តើយើងត្រូវដោះស្រាយបញ្ហានេះយ៉ាងណា?” លោកចៅហ្វាយក្រុងសួរដោយសំឡេងឮៗ។ក្នុងបន្ទប់មានសភាពស្ងប់ស្ងាត់​​ ឮតែសូរល្វើយៗនៃរឿងនិទានរបស់អ្នកថែសួនរបស់លោកអភិបាលក្រុង និទានប្រាប់ទៅអង្គរក្សរបស់លោក។ កុមារីតូចចាប់ដៃឌីឌីយ៉ាងណែន។ ឌីឌីសម្លឹងមើលទៅមុខលោកអភិបាលក្រុង។នាងនិយាយច្បាស់ៗ ដោយសំឡេងល្មមថា“សូមឲ្យអ្នកគ្រប់គ្នាបានស្តាប់និងនិទានរឿងមួយនាពេលព្រឹក និងមួយទៀតនាពេលល្ងាច។” “ធ្វើដូចនេះ គ្រប់គ្នារស់នៅគ្រប់ទីកន្លែងបានស្តាប់និងនិទានរឿងជារៀងរហូតតទៅ ហើយពួកគេក៏អាចត្រឡប់ទៅធ្វើការដូចសព្វមួយដងបានទៀត។” “គំនិតនេះល្អណាស់!” លោកចៅហ្វាយក្រុងបន្លឺឡើង។ក្រុមប្រឹក្សាក្រុងទះដៃអបអរសាទរ។ បុរសនិងស្រ្តីដែលមានមាឌធាត់ទាំងនោះចាប់ផ្តើមញញឹមឡើងវិញ។ ក្មេងស្រីតូចក៏ចាប់ដៃឌីឌីដូចធម្មតាវិញ។
ស្ថានភាពក្នុងទីក្រុងទាំងមូលមានភាពធូរស្រាលជាងមុន។ ចាប់ពីថ្ងៃនោះមក ក្នុងទីក្រុងធំៗ នៅពេលព្រឹក គេនិទានរឿងមួយ ហើយពេលយប់មុនចូលគេង គេនិទានរឿងមួយទៀត។ចាប់ពីពេលនោះមក ទីក្រុងដ៏ធំនិងមមាញឹកដែលក្មេងស្រីតូច និងឌីឌីរស់នៅត្រូវបានគេហៅថាជាទីក្រុងនៃរឿងនិទាន។
Rukmini Banerji សូមថ្លែងអំណរគុណទៅដល់មនុស្សវ័យក្មេងទាំងអស់ដែលធ្វើការជាមួយកុមារ។ Bindia Thapar សូមថ្លែងអំណរគុណជាពិសេសដល់ Nui រួមនឹង Smitu, Amma, Tariq, Suvir និង​ Amit ព្រមទាំង Maow ផងដែរ។ បានទទួលស្គាល់ដោយ Bindia Thapar សម្រាប់ Manisha, Sampurna និង Rinki ដែលតែងតែរង់ចាំ និងជឿជាក់។
ឥឡូវ ខ្ញុំជាក្មេងធំហើយ។
ខ្ញុំអាចឡើងជណ្តើរបាន។
ប៉ុន្តែខ្ញុំមិនអាចចុះវិញបានទេ។
ខ្ញុំអាចឡើងលើកៅអីបាន។
ប៉ុន្តែ​ ខ្ញុំចុះវិញមិនរួច។​
ខ្ញុំអាចឡើងលើកៅអីរួចឡើងលើតុបានទៀត!
ប៉ុន្តែ ខ្ញុំចុះវិញ​មិន​រួចទេ។
ប៉ា!
ប៉ាខ្ញុំស្រែកហៅគាត់។ប៉ាប៉ា សើច។ គាត់និយាយថាសូនូ កូនត្រូវរៀនចុះខ្លួនឯងណា។
ខ្ញុំខ្លាច ប៉ុន្តែ​ខ្ញុំ​មិន​យំឡើយ។
ខ្ញុំចុះពីលើតុយឺតៗ រួចទើបចុះពីលើកៅអី។
ទី​បំផុត ខ្ញុំចេះចុះហើយ!
វាមិនមែនជាការងាយស្រួលទេក្នុងការធ្វើជាខ្លា។ មែនហើយសត្វខ្លាគឺស្រស់ស្អាតនិងសាហាវ។
ប៉ុន្តែសត្វខ្លាក៏ធំនិងធ្ងន់ផងដែរ។នេះធ្វើឱ្យពួកគេមានការលំបាកក្នុងការរកអាហារ។
វាចេញរកចំណីជាង​២០​ដងក្នុងមួយថ្ងៃ
នៅពេលសត្វខ្លាឆ្លងកាត់ព្រៃ។KHAU!
KHAU!
KHAK!សត្វស្វាបានស្រែកដូច ជាបុរសចំណាស់ក្អក!
អេអូអូអូ!
HAWOOOO!សត្វក្តាន់ស្រែកសំលេងដូចជាឆ្កែខ្លាច!អេអូអូអូ!
HAWOOOO!
អូ!
អូ!
អូ!សត្វក្តាន់ប្រទះឃើញក៍ស្រែកដូចជាបក្សីតូច!អូ!
អូ!
អូ!
សត្វក្នុងព្រៃទាំងមូលដឹងថាខ្លានៅទីនេះ!អេហ៊ូយូ?
អេហ៊ូយូ?សត្វខ្លាឆ្ងល់ថាតើមានមនុស្សជាច្រើនមកទីនេះឬ?
ម៉ែចាបរៀបចំខ្ចប់ប្រអប់អាហារក្នុងកាតាបឱ្យកូនយកទៅសាលារៀន រួចលើកស្លាបឱបកូន ហើយបានផ្ដាំកូនថា «ទៅរៀនឱ្យសប្បាយណាកូន!
ត្រូវយកចិត្តទុកដាក់រៀនសូត្រ និងត្រូវចេះគួរសមផង!»។ កូនចាបសើច «ហាស​ហា... ម៉ែនិយាយដដែលៗរាល់តែថ្ងៃ!»។
ហើយម៉ែចាបនិយាយទៀតថា «ចូរចាំណាកូន!
នៅឱ្យឆ្ងាយពីសត្វពស់។ ពស់មិនដូចយើងទេ»។ កូនចាបមិនចង់ឮម៉ែវានិយាយបែបនេះទេ។ ពស់ជាមិត្តល្អបំផុតរបស់វា។ តែម៉ែវាមិនចូលចិត្តសត្វពស់ឡើយ។  ម្ដាយរបស់វាតែងនិយាយថា «ពស់ស៊ីសត្វចាប។ ចាប និងពស់មិនអាចធ្វើជាមិត្តនឹងគ្នាបានទេ»។
នៅផ្នែកម្ខាងទៀតនៃទីក្រុង ឪពស់ក៏កំពុងរៀបចំប្រអប់អាហារ ដែលមានសុទ្ធតែពងចាប។ ឪពស់និយាយដោយ​មោទនភាពថា «ថ្ងៃនេះ យើងមានម្ហូបពិសេស»។ កូនពស់បានស្រែកតបទាំងមិនសប្បាយចិត្តថា «តែកូនមិនចូលចិត្តញ៉ាំពងចាបទេ!»។
ឪពស់និយាយយ៉ាងម៉ឺងម៉ាត់ថា«អម្បូរពស់របស់យើងតែងតែស៊ីស៊ុតជាអាហារតាំងពីដើមមកហើយ។ ឥឡូវឆាប់ចេញទៅសាលាទៅ ហើយត្រូវចាំថាត្រូវនៅឱ្យឆ្ងាយពីពពួកចាប!»។ ពស់ជាកូនបានវារចេញទាំងកំហឹង។ ឪស្រែកបន្ថែមទៀតថា​«ចាបខុសពីយើង។ កូនមិនអាចរាប់អានមិត្តដែលជាចំណីរបស់ខ្លួនបានទេ»។
នៅពេលសត្វពស់បានជួបសត្វចាបនៅសាលា ពួកគេបានដឹងពីរឿងនេះ។ កូនពស់សួរថា «ម៉ែរបស់ឯងនិយាយថា...» កូនចាបបានងក់ក្បាល។ «ឪរបស់ឯងនិយាយដូចគ្នាមែនទេ?» កូនពស់ងក់ក្បាល។ កូនពស់និយាយថា «ម៉ែ និងឪរបស់ពួកយើងគិតខុសហើយ ចាប។ តោះធ្វើឱ្យពួកគាត់ឃើញថា យើងមានលក្ខណៈ​ដូចគ្នាច្រើនជាងលក្ខណៈខុសគ្នា»។
កូនចាបនិយាយថា «គំនិតល្អ តោះ​យើង!»។ នាងបានទាញក្រដាសមួយសន្លឹកចេញមក ហើយ​គូររង្វង់ពីរ - ដូចរូប​ខាង​លើ។
កូនចាបនិយាយថា «នៅក្នុងរង្វង់ខាងឆ្វេងពណ៌លឿង យើងសរសេរអ្វីដែលទាក់ទងនឹង​ សត្វចាប។ នៅក្នុងរង្វង់ខាងស្ដាំពណ៌ខៀវ យើងសរសេរអ្វីដែលទាក់ទងនឹង សត្វពស់។ ទាំងនេះគឺជាភាពខុសគ្នារវាងសត្វពស់ និងសត្វចាប»។ ពស់ឆ្ងល់ថា «ខ្ញុំគិតថា ​ក្រែងយើងស្វែងរកចំណុច​ដែលយើង​មាន​ដូចគ្នាអ្ហី!»។ សត្វចាបបានញញឹម រួចនិយាយថា «វាគឺសម្រាប់ផ្នែកកណ្ដាល ពណ៌បៃតង»។
កូនចាបនិយាយថា «ដំបូងសាករកនឹកពីរូបរាងរបស់ពួកយើង។ ដូចគ្នា ឬខុសគ្នា?»។ ពស់ដកដង្ហើម​រួច​ឆ្លើយថា​ «ខុស​គ្នា​ឆ្ងាយ​ណាស់។ ខ្ញុំមានរូបរាងវែង គ្មានរោម ហើយស្គម។ ចំណែកឯងមានមាឌតូចមូល​ និង​មាន​រោម​ទន់​ល្មឿយ»។ កូនចាបនិយាយថា «ឯងនិយាយត្រូវ។ ខ្ញុំមានរោមទន់ដូចសំឡី​»​។ ចាប​ក៏​គូរ​រូប​ដុះសំឡី​ក្នុងរ​ង្វង់​ពណ៌​លឿង។ រួច​និយាយ​បន្តថា «ចំណែកឯងមានរាងដូចជាខ្សែពួរ»។ នាងក៏គូររូបខ្សែពួរក្នុងរង្វង់ពណ៌ខៀវ។
កូន​ចាប​និយាយ​ថា «ពេលនេះ មក​មើល​ពី​​ការ​ធ្វើ​ដំណើរ​វិញ​ម្តង តើពួកយើងផ្លាស់ទីដោយដូចម្តេច?»។ ពស់បាននិយាយយ៉ាងក្រៀមក្រំថា «ឯងហោះហើរខ្ពស់ ចំណែកខ្ញុំវិញ វារនៅលើដី»។ កូនចាបបានបន្តថា «និយាយទៅខ្ញុំអាចហោះបានដូចជាយន្តហោះ ​ចំណែកឯងវិញ វារដូចជារថភ្លើង។»
ពស់ដកដង្ហើមធំ។ ចាបនិយាយយ៉ាងលឿនថា «រឹងមាំឡើងពស់​ តោះ ​ឥឡូវ​រក​មើល​ថា​ យើង​ស៊ី​​អ្វី?»។ ពស់និយាយទាំងទឹកភ្នែករលីងរលោង «យើងស៊ីអាហារខុសគ្នាខ្លាំងណាស់ តែខ្ញុំមិនបរិភោគពងចាបនោះទេ»។
ចាបបាននិយាយយ៉ាងទន់ភ្លន់ថា «ខ្ញុំដឹង»។ ប៉ុន្តែពេលនេះវាមើលទៅដូចជា ស្រងូតស្រងាត់ដូចគ្នា។ «គ្រាប់ និងស្មៅ» នាងបាននិយាយស្របពេលនាងបានគូរនៅក្នុងចំណិតរង្វង់ពណ៌លឿង។ «កង្កែប និងកណ្តុរ» នាងបានគូរនៅក្នុងចំណិតរង្វង់ពណ៌ខៀវ។
«អ្ហា៎...!
"» កូនចាប និងកូនពស់ភ្ញាក់​ ពេលបានឃើញលោកនាយកដំរីមកដល់ ។ ពេលនោះលោកនាយកដំរី បានសួរទៅកូនចាប និងកូនពស់ថា​ «មើលទៅកូនៗដូចជាមិនសប្បាយចិត្តសោះ។ តើកូនៗមានរឿងអ្វីកើត​ឡើងមែនទេ?»។ កូនពស់ឆ្លើយទាំងអួលដើមកថា «ឪខ្ញុំ និងម៉ែចាបនិយាយថា យើងមិនអាចធ្វើជាមិត្ត​នឹងគ្នាបានទេ ពីព្រោះពួកយើងខុសគ្នា»។ កូនចាបនិយាយថា «ពួកខ្ញុំចង់បង្ហាញប្រាប់ឪពុកម្តាយរបស់​ពួកយើងថា ពួកយើងមានចំណុចដូចគ្នាច្រើនជាងចំណុចខុសគ្នា កូនពស់ឆ្លើយទាំងអួលដើមកថា «ឪខ្ញុំ និងម៉ែចាបនិយាយថា យើងមិនអាចធ្វើជាមិត្ត​នឹងគ្នាបានទេ ពីព្រោះពួកយើងខុសគ្នា»។ កូនចាបនិយាយថា «ពួកខ្ញុំចង់បង្ហាញប្រាប់ឪពុកម្តាយរបស់​ពួកយើងថា ពួកយើងមានចំណុចដូចគ្នាច្រើនជាងចំណុចខុសគ្នា លោកនាយកក៏ជូតទឹកភ្នែក ហើយនិយាយថា «កូនៗមើលមិនឃើញទេអី?
កូនៗធ្វើបែបនេះមិនត្រូវទេ!
ចាំខ្ញុំជួយពួកឯង!»។
លោកនាយកសាលាបានអង្គុយលើកៅអី រួចនិយាយថា «មើល៍កូនពស់!
ឯងចូលចិត្តធ្វើអ្វីបំផុត?» ពស់និយាយថា «ចូលចិត្តលេងកម្សាន្ត និង​ជជែកគ្នា ជាពិសេសជាមួយចាប»។
លោកនាយកសួរទៅកូនចាបថា «ចុះឯងវិញ?»។ កូនចាបបានឆ្លើយតបមកវិញថា «ខ្ញុំក៏ចូលចិត្តនិយាយ និងលេងដែរ​ ជាពិសេសជាមួយពស់»។ «ល្អ!
អ៊ីចឹងកូនទាំងពីរចូលចិត្តរបស់ដូចគ្នា»។ និយាយចប់លោកនាយកដំរីក៏គូរ​រូបនៅផ្នែកពណ៌បៃតង។​​​ លោកនាយកសួរបន្តថា «សំណួរបន្ទាប់តើអ្វីដែលនាំឱ្យកូនទាំងពីរសប្បាយចិត្ត?»។ កូនពស់ឆ្លើយថា «នៅពេលដែលអ្នកគ្រូឱ្យខ្ញុំអង្គុយនៅជិតចាប» ហើយវាក៏សើច ស្របពេលជាមួយកូនចាបក៏ឆ្លើយទាំងទះដៃថា «ដូចគ្នា ដូចគ្នា លោកនាយក!»។
លោកនាយកស្រែកថា «អីយ៉ា!
កូនទាំងពីរពិតជាមានចំណុចសប្បាយចិត្តដូចគ្នា។ ពណ៌បៃតង!»។ លោកនាយកដំរីសួរបន្តថា «ឥឡូវ តើអ្វីដែលធ្វើឱ្យកូនទាំងពីរមិនសប្បាយចិត្ត?»។ កូនពស់ក៏ឆ្លើយទាំងមិនសប្បាយចិត្តថា «នៅពេលដែលឪរបស់ខ្ញុំមិនឱ្យខ្ញុំលេងជាមួយចាប។» ហើយកូនចាបក៏ឆ្លើយទាំងទឹកមុខមិនសើចដែរថា «នៅពេលម៉ែប្រាប់មិនឱ្យខ្ញុំលេងជាមួយពស់»។ លោកនាយកជ្រួញចិញ្ចើម ហើយនិយាយថា «មើលចុះ!
កូនទាំងពីរមិនសប្បាយចិត្តនូវរឿងដូចគ្នា មកពីឪពុកម្តាយរបស់កូនៗ​ហាមមិនឱ្យកូនៗ​លេងជាមួយគ្នា។ពណ៌បៃតងទៀត»។
លោកនាយកនិយាយថា «ឥឡូវ តើកូនៗគិតថា មិត្តបែបណាដែលជាមិត្តល្អ?»។ ពស់ចាប់ផ្ដើមនិយាយថា «មិត្តល្អជាមិត្តដែលស្រលាញ់យើង...» ហើយ​សត្វចាបនិយាយបញ្ចប់ថា «...ទោះបីជាយើងខុសគ្នាក៏ដោយ!»។ លោកនាយកនិយាយបន្តថា «ដូច្នេះ កូនៗយល់ស្របថា មិត្តពិតប្រាកដ គឺ​ស្រលាញ់យើង ទោះ​មានបញ្ហា​អ្វីក៏ដោយ។ អ៊ីចឹងយើងទទួលបានភាពដូចគ្នាចំនួន៤ និង​ភាពខុសគ្នាតែ៣ប៉ុណ្ណោះ។ ភាពដូចគ្នាជាអ្នកឈ្នះ!»
«ជយោ!​» កូនចាប និងកូនពស់ស្រែកហ៊ោ ហើយនាំគ្នានិយាយថា «អរគុណ» ទៅលោកនាយក។ លោកនាយកនិយាយដោយមឺុងម៉ាត់ថា «អឺ មិនអីទេ!
ហើយរឿងចុងក្រោយ គឺទៅប្រាប់ឪពុកម្តាយកូនៗ​ឱ្យមកជួបលោកនាយកនៅព្រឹកស្អែក»។
និយាយឱ្យខ្លី!
ការបែងចែក និងចាត់តាមក្រុមគឺជា ជំនាញសំខាន់នៅក្នុងគណិតវិទ្យា។ ដូច្នេះដើម្បីធ្វើវាបានល្អ មិត្តត្រូវសួរសំណួរជាក់លាក់ដូចជា ៖ ទី១ អ្វីជាភាពដូចគ្នា?
អ្វីជាភាពខុសគ្នា?
ទី២ តើចំណុចដូចគ្នានោះ​ដូចគ្នារបៀបណា?​ តើចំណុចខុសគ្នានោះខុសគ្នារបៀបណា?
ទី៣តើចំណុចដែលដូចគ្នានោះ​អាចចាត់ចូល​បានប៉ុន្មានរបៀប?
ឥឡូវនេះសាកល្បងគិតរកវិធីខុសៗគ្នាដែលប្អូនអាចបែងចែក និងចាត់ចូលក្រុមផ្សេងៗ​គ្នាបាន ​តាមរយៈ​តុក្កតាខាងលើ។ ប្អូនអាចបែងចែក​ដោយផ្អែកលើពណ៌តុក្កតាដូចជា តុក្កតាដែលមានពណ៌ខៀវដាក់ក្នុងមួយរង្វង់ ពណ៌លឿងដាក់ក្នុងមួយរង្វង់។ ចំណែកឯទំហំរបស់តុក្កតាវិញ តុក្កតាតូចដាក់ក្នុងមួយរង្វង់ តុក្កតាធំ​ដាក់ក្នុង​មួយរង្វង់ ។ ចំណុចមួយទៀតផ្អែកទៅលើចលនារបស់តុក្កតា​​ ដូចជាសត្វដែលដើរ ខុសពីសត្វដែលហោះ។​ ដូច្នេះ ចូរប្អូនសាកល្បងបែងចែក និងចាត់តាមក្រុមខុសៗគ្នា។
រាល់ពេលដែលខ្ញុំព្យាយាមគេង…
ទីង!តុង!សម្លេងកណ្តឹងនៅមាត់ទ្វាក៏ចាប់ផ្ដើមរោទិ៍។
ឥឡូវខ្ញុំប្រែខ្លួនទៅម្ខាង ហើយ…
ប៊ូស!
ប៊ូស!
សម្លេងទូរស័ព្ទក៏ចាប់ ផ្ដើមរោទិ៍ម្ដង។
ខ្ញុំសាកល្បងគេងម្តងទៀត…
ហើយពេលនេះ    វាគឺ …     ណឺង!
រុឺង!
រុឺង!
ស្អីគេហ្នឹង?
ជិះកង់យ៉ាងលឿន!
ម៉ែនិយាយ ‹‹ស្អីគេហ្នឹង!
តើកូននៅតែមិនទាន់គេងទៀតឬ?››
ខ្ញុំប្រាប់គាត់ដោយក្រសែភ្នែករបស់ខ្ញុំ‹‹ប៉ុន្តែម៉ែ!
តើខ្ញុំអាចគេងលក់ដោយរបៀបណាទៅ?››
‹‹ទីង!
ប៊ូស!
ណឺង!
រុឺង!
ផ្ទះទាំងមូលពោរពេញទៅដោយសម្លេង!
››
ខ្ញុំចង់ហើរដូចមេអំបៅដែរ។
ធ្វើតាមខ្ញុំមក!
អូ!
ខ្ញុំហើរមិនរួចទេ។
អូ!
ខ្ញុំយកស្លឹកត្នោត   ធ្វើស្លាបសិន។
ខំទទះស្លាបឡើងបង!
ខ្ញុំសាកហើរម្តងទៀត   សិន។
អូ!
ខ្ញុំហើរបានហើយ។
អ្ហា!
ម្តេចក៏ធ្លាក់មកវិញ?
រីករាយមែនទេ?
សើចក្អាកក្អាយមែនទេ?
ឯកោមែនទេ?
ខឹងមែនទេ?
មួម៉ៅមែនទេ?
មិនសប្បាយចិត្តមែនទេ?
ពួ្រយ​បារម្ភ​មែនទេ?
លោភលន់?
ឆ្ងល់ដល់ហើយ?
ថ្ងៃនេះមានអារម្មណ៍យ៉ាងម៉េចដែរ?
កំណត់សម្គាល់សម្រាប់​លោកគ្រូ​ អ្នកគ្រូ និង​​​​ ឪពុកម្ដាយ៖ ពេលខ្លះ​កុមារតូចៗ ​អាច​នឹង​ពិបាក​ក្នុង​​ការ​រៀបរាប់ប្រាប់ពី​អារម្មណ៍​របស់​ពួកគេ។ ដូចនេះលោក អ្នក​អាច​ប្រើ​ប្រាស់​សៀវភៅនេះ​ដើម្បី​៖ ១)​ ជួយ​​ពួកគេ​​ក្នុងការ​កត់សំគាល់​អំពីភាព​ខុសគ្នា​នៃអារម្មណ៍របស់​ពួកគេ​ ២) និយាយប្រាប់ពួកគេអំពីភាពជាក់លាក់ណាមួយនៃអារម្មណ៍ដែលបានប្រែប្រួល និង៣) ​​ព្រមទាំង​​ស្វែងរក​​នូវ​ប្រភេទ​អារម្មណ៍​​ផ្សេងៗ​ទៀត​ដែល​​ពុំ​បាន​សរសេរ​ក្នុង​សៀវភៅ​នេះ។ ​អ្នកក៏អាចលើកទឹកចិត្តក្មេងៗឲ្យហ៊ាននិយាយពីរបៀបដែលពួកគេគ្រប់គ្រងអារម្មណ៍ទាំងនោះ ដូចជាខឹង ឬឈឺចាប់ (ពេលណាដែលធ្វើឲ្យពួកគេខឹង?
តើគេធ្វើយ៉ាងណានៅពេលដែលមានអារម្មណ៍ក្រៀមក្រំ?
នៅពេលដែលមិនសប្បាយចិត្ត តើពួកគេនិយាយទៅកាន់អ្នកណា?)
ប៊ីម៉ា ដេកទ្រមក់ណាស់។វាមិនដែលក្រោកពីព្រលឹមឡើយ។រ៉ាមូ អ្នកលាងសម្អាត តែងតែជេរវា។
ថ្ងៃមួយគោឈ្មោះ ហ្គូរីសួរវាថា៖ “ប៊ីម៉ា តើឯងពិបាកចិត្តរឿងអី?”ប៊ីម៉ាតបថា៖ “ខ្ញុំមិនអាចក្រោកពីព្រលឹមបានទេ។រ៉ាមូ ស្រែកបន្ទោសខ្ញុំរាល់ថ្ងៃ។ តើឯងជួយដាស់ខ្ញុំពីព្រឹកផងបានទេ?”“បាន!” ហ្គូរីឆ្លើយ។ ព្រឹកបន្ទាប់ ហ្គូរី ស្រែកឮម៉ៗ។ ប៉ុន្តែ ប៊ីម៉ានៅតែមិនភ្ញាក់។
ល្ងាចឡើងពេលត្រឡប់ពីទន្លេវិញប៊ីម៉ា បានជួបឆ្កែឈ្មោះ ម៉ូទី។ ប៊ីម៉ា និយាយទៅកាន់ម៉ូទីថា៖ “ខ្ញុំមិនអាចក្រោកពីព្រលឹមបានទេ។ តើឯងជួយដាស់ខ្ញុំពីព្រឹកផងបានទេ?”“បាន!” ម៉ូទីឆ្លើយ។ ព្រឹកបន្ទាប់ម៉ូទីព្រូសវ៉ូសៗ ប៉ុន្តែប៊ីម៉ាភ្ញាក់ឬទេ?
ទេ!
ល្ងាចនោះប៊ីម៉ាជួបមាន់គកមួយឈ្មោះជីនូ។វានិយាយថា ៖“ឯងរងាវរាល់ព្រឹកដាស់គ្រប់គ្នាឲ្យភ្ញាក់។ តើឯងជួយដាស់ខ្ញុំផងបានទេ?"
ជីនូ ក៏យល់ព្រម។ព្រឹកបន្ទាប់ ជីនូ រងាវដាស់ឮៗ កុកិកែកឺតៗ!
ប៉ុន្តែ ប៊ីម៉ានៅតែមិនភ្ញាក់ទៀត។
ល្ងាចបន្ទាប់ទៀត ប៊ីម៉ា ឃើញក្អែកឈ្មោះកាលូ។ កាលូ កំពុងស្រែកយ៉ាងសប្បាយរីករាយ។ វាក៏សួរថា៖ “កាលូតើឯងអាចជួយដាស់ខ្ញុំឲ្យភ្ញាក់ពីព្រលឹមផងបានទេ?”“រឿងអីមិនបាន?ខ្ញុំនឹងស្រែកដាស់ឯង។” នៅព្រឹកបន្ទាប់ កាលូ ខំស្រែកវ៉កៗអស់ទំហឹង។ ប៉ុន្តែ ប៊ីម៉ានៅតែមិនភ្ញាក់ដដែល។
ប៊ីម៉ា ព្រួយចិត្តណាស់។នៅព្រឹកបន្ទាប់ រុយមួយក្បាលហើរមកទំលើច្រមុះវា។ អា...ឈីស...អាឈីស!
ប៊ីម៉ាភ្ញាក់ដោយកណ្ដាស់យ៉ាងខ្លំាង។
“អស្ចារ្យ!
ខ្ញុំភ្ញាក់បានហើយ។ តើខ្ញុំភ្ញាក់ដោយរបៀបណាហ៎្ន?” វាសួរដោយឆ្ងល់។រុយនិយាយថា៖ “គឺខ្ញុំជាអ្នកដាស់ឯង។” “តើឯងដាស់ខ្ញុំបែបនេះរាល់ព្រឹកបានទេ?”រុយឆ្លើយថា៖ “ច្បាស់ជាបាន។” ប៊ីម៉ា រីករាយណាស់។ឥឡូវវាលែងពិបាកក្រោកពីព្រលឹមទៀតហើយ។
នៅពេលឮ​កណ្តឹងចេញទៅ​ផ្ទះ​រោទិ៍ ក្មេងៗ​សើច ហើយ​ស្រែកហ៊ូ​យ៉ាង​សប្បាយចិត្ត​។ក្មេងៗ​ទាំងអស់ លើកលែងតែអា​គូ​។ អាគូ​កំពុងតែខឹង​!
“អាគូ!
អាគូ!
មើលផ្កាឈូករ័ត្នន៎ស្អាតណាស់​!” ប៉ា​របស់​នាង​និយាយ​ នៅពេលពួកគេកំពុងជិះ​កង់​កាត់​វាល​ផ្កា​។​“ន៎េះ!​ ពណ៌​វាលឿង​ខ្លាំងណាស់​​!
ធ្វើឱ្យ​ភ្នែកខ្ញុំឈឺ​​!​។”
“អាគូ!
អាគូ!
មើលន៎!
មើលស្វាទាំងអស់នោះ!” ប៉ា​នាង​និយាយ​ហើយ​ចង្អុលនៅលើដំបូលផ្ទះ​ពួកគេ។“ជីៗ!” អាគូ​និយាយ​។ “ស៊ូ!
ចេញឱ្យ​ឆ្ងាយ​ទៅ!
ស៊ូ!”
“នេះញុំាំទឹក​ដោះគោ​ទៅ។” ប៉ា​នាង​និយាយ។ “វា​នឹង​ធ្វើ​​ឱ្យ​ឯងបាត់​ខឹង​ហើយ​។”“ហ៊ឺ!”  អាគូ​និយាយ​។ “ខ្ញុំមិនចង់ញុំាំទេ!”“តា​​ម៉ា​ចឹបក៏​បានដែរ​?”“ក៏​បាន​!
អញ្ចឹង​ក៏​បានដែរ​​!” អាគូ​និយាយហើយក៏ញុំាំមួយក្អឹក​​​។វាគ្រាន់​បើ​ដែរ​តើ​។នាងញុំាំមួយ​ក្អឹកទៀត​។ ហើយ​មួយ​ក្អឹក​ទៀត។តែ​មួយ​រំពេច​សោះ​ក៏អស់​ពីកែវ​បាត់​។
“កូន​ចង់ញុំាំនំ​​វ៉ាដ៉ា​អត់?” ប៉ា​នាងសួរ​។“នើស!” អាគូនិយាយ​។“តែ​មួយ​ម៉ាត់​ក៏​បានដែរ​?”“អញ្ចឹង​ក៏​បាន!” អាគូ​និយាយ ហើយ​ខាំមួយម៉ាត់​។ ឆ្ងាញ់តើ​។នាងខាំ​មួយ​ម៉ាត់​ទៀត​។ហើយ​មួយ​ម៉ាត់​ទៀត។តែ​មួយរំពេច​​សោះអស់​មួយ​ចាន​បាត់​។
“កូន​ស្រីល្អ” ប៉ា​នាង​និយាយ​។​ “ឥឡូវប្រាប់​ប៉ា​បានទេ​ថា​ហេតុអី​បាន​កូនខឹង​?​”“ មិនប្រាប់ទេ!”“ប៉ា​ធ្វើអី​ខុសម៉ែនទេ?”“អត់​ទេ!”“ម៉ាក់​ធ្វើ​អីខុស​ម៉ែនទេ?”“អត់​ទេ!”“មាន​រឿងអី​មិន​ល្អ​កើតឡើងនៅសាលារៀនម៉ែន​ទេ?”“ប្រហែល!”“អ៎ូ!។”
“កូនចង់​គូរ​វាអត់?” ប៉ា​នាង​សួរ។ នេះ​ក្រដាស និងគូល័រ​។“អញ្ចឹង​ក៏​បាន!” អាគូនិយាយ​។
អាគូគូរ​រូប​​ឥដ្ឋមួយដុំ​...“នេះជាអា​ដុំឥដ្ឋ​ឆ្កួតៗដែលធ្វើ​ឱ្យ​ខ្ញុំចំពប់ជើង​ព្រឹកមិញ។” អាគូនិយយ។​“កូន​និយាយ​ត្រូវ​។ វាពិត​ជា​ដុំ​ឥដ្ឋឆ្កួត​ម៉ែន​!។”
ហើយអា​គូ​គូររូប​ក្មេងប្រុសម្នាក់…“នេះគឺ​ប៊ិកគូជាក្មេង​ប្រុសអាក្រក់​ម្នាក់​!
វា​សើចចំអក​ឱ្យ​ខ្ញុំ​ពេលខ្ញុំដួល!” អាគូ​និយាយ​។“កូន​និយាយ​ត្រូវ។”  ប៉ា​នាង​និយាយ​។  វា​មិនគួរសើចឱ្យ​ កូន​សោះ​។
ហើយអាគូ​គូររូប​នំ​របស់នាង​… “នេះគឺ​នំ​របស់ខ្ញុំ។” អាគូ​​និយាយ​។  “វាជ្រុះ​ចេញ​ពីប្រអប់បាយខ្ញុំ ពេល​ខ្ញុំ​ចំពប់​ជើង​លើអាដុំ​ឥដ្ឋ​ឆ្កួតៗនោះ​!”
ហើយអា​គូ​គូររូប​សត្វក្អែកមួយក្បាល…“នេះជាសត្វ​ក្អែក​ដ៏អាក្រក់​មួយ​ក្បាល​ដែល​ពាំ​យក​នំ​របស់ខ្ញុំទៅបាត់​។“ អាគូ​និយាយ​។“ សត្វក្អែ​កនោះ​ប្រាកដជា​​ឃ្លានខ្លាំងណាស់ហើយ​មើល​ទៅ​។ ប៉ា​នាង​និយាយ​។
ហើយអាគូ​បាន​គូររូប​អ្នក​គ្រូរបស់នាង។“នេះគឺជាអ្នក​គ្រូរបស់ខ្ញុំឈ្មោះ​អាម៉ាឡា” អាគូ​និយាយ​។ “គាត់​ជួយលើក​ខ្ញុំ” ​ពេលខ្ញុំដួល។ “ហើយក្រោយ​មកគាត់​ឱបខ្ញុំទៀត​។”“អ្នកគ្រូ​ពិត​ជា​ចិត្ត​ល្អម៉ែន។” ប៉ា​នាង​និយាយ​។ “ក្រោម​មក​ទៀត​ គាត់ក្តិច​ថ្ពាល់ខ្ញុំ។ ខ្ញុំមិនចូលចិត្តឱ្យ​គេ​ក្តិច​ថ្ពាល់​ខ្ញុំទេ​។”“អ៎ូ!
មាន​ឈឺអត់?”“តែ​បន្តិច​ទេ​។ តែពេលនេះខ្ញុំអត់​មិនអីទេ។”“អ៎ល្អហើយ​អញ្ចឹង!”
“មើលន៎ែកកូនគូររូប​បាន​ល្អណាស់​។” ប៉ា​នាង​និយាយ។“កូន​ពិត​ជាសិល្បករដ៏ចំណានម្នាក់​ម៉ែន!” កូន​ចង់​គូររូបអី​ឱ្យ​ម៉ាក់​កូនអត់​?“អញ្ចឹង​ក៏​បាន!
អាគូ​និយាយ​ហើយចាប់ផ្តើមគូររូប​ថែម​ទៀត។ នេះជាកូន​កណ្តុរសមួយ​ក្បាល​ ហើយនេះគឺជាទូកមួយ​…ហើយនេះជាដើមដូងមួយ​ដើម​…”
“ហើយនេះគឺជាផ្កាឈូករ័ត្នមួយ​ទង​... ហើយនេះគឺជាកង់​របស់ប៉ា​... ហើយនេះគឺជាឆ្កែមួយ​ក្បាល​... ហើយនេះគឺជាកង្កែបមួយ​ក្បាល​...”មួយ​រំពេច​នោះ ​អាគូ​​ភ្លេច​ពីរឿង​ដុំឥដ្ឋ​ដែល​ធ្វើ​ឲ្យ​នាង​ចំពប់​ជើង​ដួល​ហើយ​​។  រឿង​ក្មេង​ប្រុស​ចិត្តអាក្រក់​ ដែលសើចចំអកឱ្យនាង។ ហើយ​និង​រឿង​ក្អែក​លួច​យកនំនាងទៅ​បាត់​។ ហើយអាគូភ្លេចទាំងខឹងទៀត​ផង​។
មាន​រឿង​១០យ៉ាងដែលអ្នកអាច​ធ្វើ​ពេល​អ្នក​ខឹ​ង​ដូច ​អា​គូ៖ ១.
សើចឱ្យឮ​ៗ ហើយលោតចុះឡើងដោយលើក​ដៃទាំងពីរទៅលើ​!២.
ដកដង្ហើមចូល  ដកដង្ហើមចេញ យឺតៗ!៣.
ញុំាំទឹក!
ឬ ទឹក​ដោះគោ​!៤.
ញុំាំផ្លែឈើមួយដុំ​!
ឬ​ក៏ញុំាំនំ​!៥.
ប្រាប់មនុស្សធំពីអារម្មណ៍របស់អ្នក!៦.
សរសេរពីអារម្មណ៍របស់អ្នក!៧.
គូររូប!
ផាត់​ពណ៌!៨.
លេងជាមួយ​ដីឥដ្ឋ!៩.
បង្កើតចម្រៀង​ពីរឿង​ដែល​ធ្វើឱ្យ​អ្នក​ខឹង​!
ច្រៀងវាឱ្យឮៗ !១០.
រាំដូចសត្វ​ស្វា!
នេះជាគោ ។
គោស៊ីចំបើង ។
នេះជាមាន់ ។
មាន់ស៊ីពោត ។
នេះជាសេះ ។
សេះស៊ីដើមចេក ។
នេះជាដំរី ។
ដំរីស៊ីអំពៅ ។
នេះជាតោ ។
តោស៊ីសាច់ឆៅ ។
ពួកវារស់បានដោយស៊ីចំណី ។
ចំណីតោខុសគេ ។ វាស៊ីសាច់ឆៅ ។
ខ្ញុំភ្ញាក់កណ្ដាលយប់ ហើយស្រេកទឹក។ ខ្ញុំចង់ញ៉ាំទឹកបន្តិច។ ខ្ញុំក៏រកស្បែកជើងខ្ញុំនៅក្រោមគ្រែ។
អូ ព្រះអើយ!
មានខ្លាមួយនៅក្រោមគ្រែខ្ញុំ។
តើពេលនេះ ខ្ញុំគួរធ្វើយ៉ាងម៉េចទៅ?
ខ្ញុំគួរតែហៅម៉ាក់ឬអត់?
ចុះបើខ្លាគ្រហឹម ធ្វើយ៉ាងម៉េចទៅ?
តើខ្ញុំគួរតែទៅគេងវិញឬទេ?
ប៉ុន្តែ ខ្ញុំបាត់ងងុយគេងហើយហ្នឹង។
បន្ទាប់មកក៏មានមនុស្សម្នាក់មកបើកភ្លើង។ អូ!
គឺម៉ាក់ទេតើ!
គាត់កំពុងតែឈរនៅមាត់ទ្វារ
ម៉ាក់ ក៏សួរ៖ "មានរឿងអីកូនសម្លាញ់?
កូនហៅម៉ាក់មែនទេ?"
ខ្ញុំចង្អុលទៅខ្លានោះ។ ម៉ាក់ក៏ឱនទាញខ្លាចេញពីក្រោមគ្រែមក។
អេ!
នេះមិនមែនជាខ្លាទេ។ វាជាអាវក្រៅពណ៌លឿងលាយខ្មៅរបស់ខ្ញុំទេតើ។ ឡេវវា ចាំងដូចភ្នែកខ្លាបេះបិទ។
ខ្ញុំលែងខ្លាចហើយ!
ម៉ាក់ក៏យកទឹកឲ្យខ្ញុំផឹក។
ឥឡូវ ខ្ញុំបិទភ្នែកគេងវិញហើយ ក្រែងយល់សប្តិឃើញខ្លាមែនទែននៅក្នុងព្រៃ!
នាព្រឹកមួយ គីជូបានភ្ញាក់ពីព្រលឹម ហើយនិយាយទាំងស្ងាបថា "ដល់ពេលទៅស្ទូចត្រីហើយ"។
គីជូបានជួបឆូរ៉ូតាមផ្លូវទៅកាន់ស្រះទឹក។ ពួកគេទាំងពីរជាមិត្តល្អដែលតែងតែលេងជាមួយគ្នារាល់ថ្ងៃ។
មូនីយ៉ាបានឃើញពួកគេដើរដោយកាន់សន្ទូចក្នុងដៃ។ ពួកគេនិយាយទៅកាន់មូរីយ៉ាថា "ពួកយើងកំពុងដើរទៅស្រះដើម្បីស្ទូចត្រី។ ឯងចង់ទៅជាមួយពួកយើងទេ?"
នាងតូច មូនីយ៉ាក៏បានគិតមួយសន្ទុះ ហើយឆ្លើយថា "កុំធ្វើឣ៊ីចឹងអី!
ត្រីនឹងងាប់ ប្រសិនបើគ្មានទឹក"។
គីជូនិងឆូរ៉ូ​ មិនបានស្ដាប់អ្វីដែល នាងតូចមូនីយ៉ាបាននិយាយនោះទេ។ ពួកគេក៏ដើរតម្រង់ទៅស្រះទឹកតែម្ដង។
គីជូ និងឆូរ៉ូ កំពុងអង្គុយស្ទូចត្រីនៅមាត់ស្រះ។ ភ្លាមនោះ ស្រាប់តែមានត្រី២​ក្បាល​ហែល​កាត់​ផ្លែ​សន្ទូច​របស់​ពួកគេ ។​​ ត្រី​មួយក្បាល​តូច​ និង​​ មួយ​ក្បាល​ទៀត​ធំ។
មួយសន្ទុះក្រោយមក ក៏មានត្រីមួយក្បាលទៀតហែលចូលមក។ វាគឺជាត្រីដ៏ធំមួយ ដែលគីជូ និងឆូរ៉ូមិនធ្លាប់បានឃើញពីមុនមកឡើយ ដែលធ្វើឲ្យពួកគេភ្ញាក់ផ្អើល។ ​មូនីយ៉ានិយាយទាំងអស់សំណើចថា៖ "វាធំជាងជើងរបស់ឪពុកយើងទៅទៀត។
គីជូ និងឆូរ៉ូកាន់ដងសន្ទូចរបស់ពួកគេយ៉ាងណែន។ គីជូបានស្រែកថា "ត្រីរបស់ខ្ញុំ!"
ចំណែកឯឆូរ៉ូក៏ស្រែកដែរថា "ទេ...
ត្រីរបស់ខ្ញុំទេ!"
គីជូ ប្រឹងទាញដងសន្ទូចរបស់ខ្លួនយ៉ាងខ្លាំង... ចំណែកឯឆូរ៉ូវិញក៏បានខំប្រឹងទាញសន្ទូចរបស់គេខ្លាំងជាងគីជូទៅទៀត...
ផោះ!
សន្ទូចរបស់ពួកគេទាំងពីរបានលាន់ឮសំឡេងបាក់សូរផូសៗ។ គីជូបានដួលលើដីឮសូរតែព្រូស។ ចំណែកឯឆូរ៉ូវិញ ក៏បានធ្លាក់ចូលទៅក្នុងស្រះឮសូរតែប្រូង។
មានរឿងអ្វីកើតឡើង?
តើអ្នកគិតយ៉ាងម៉េចដែរ?
ការពិត ត្រីទាំងនោះពាំខ្សែសន្ទូចរបស់គីជូ និងឆូរ៉ូចងភ្ជាប់នឹងថ្ម!
នីសា មានបំណងប្រាថ្នាចង់ទៅលេងព្រៃ។ គ្រូរបស់នាង អានរឿងជាច្រើន​អំពី​សត្វខ្លាឱ្យសិស្សនៅក្នុងថ្នាក់ស្តាប់។ នីសា ចូលចិត្តស្ដាប់រឿងទាក់ទងនឹងព្រៃឈើ និង​សត្វ។
ថ្ងៃមួយ បំណងប្រាថ្នារបស់ នីសា ក្លាយជាការពិត!
មន្ត្រីព្រៃឈើជាន់ខ្ពស់ម្នាក់ឈ្មោះ ឃែ ចាចា បានអញ្ជើញនីសា និងមិត្តភក្ដិរបស់នាងទៅលេងព្រៃឈើមួយកន្លែងឈ្មោះថា ព្រៃអភិរក្សខ្លា "កញ្ញា"។​ នីសា និង​មិត្តភក្ដិ សប្បាយចិត្ដញញឹមបិទមាត់មិនជិត។ ពួកគេនឹងទៅលេងព្រៃនោះមួយថ្ងៃមួួយយប់!
ពីសាលារៀនទៅព្រៃនោះត្រូវជិះឡានក្រុងអស់ពេលបួនម៉ោង។ នៅពេលដែលនីសា ចុះពីលើរថយន្ដ មានអ្នកមកចាប់ដៃរាក់ទាក់ ហើយអង្អែលក្បាលនាង រួចនិយាយថា «ស្វាគមន៍ការមកដល់ព្រៃអភិរក្សខ្លា កញ្ញា»។ គាត់ជាមន្ត្រីព្រៃឈើឈ្មោះ ឃែ ចាចា។
នីសា និងមិត្តភក្ដិឈ្មោះរ៉ានី មិថុនា និងទេវី នៅក្បែរគ្នា។ មិថុនា និយាយ​ «ស្រូបខ្យល់អាកាសមើល៍។ សុទ្ធតែជាក្លិនដើមឈើ និងស្លឹកឈើ»។ រ៉ានី បន្ថែមថា «ខ្យល់នៅទីនេះបរិសុទ្ធស្អាត ដូចបានលាងជាមួយសាប៊ូហើយ»។
ឥឡូវ ថ្ងៃជិតលិចហើយ។ មន្ត្រីឈ្មោះឃែ ចាចា និង មន្ត្រីព្រៃឈើផ្សេងទៀត រៀបរាប់ប្រាប់អំពីព្រៃឈើដែលនីសា ​និងមិត្តភក្តិ ត្រូវទៅលេងនៅថ្ងៃស្អែក។ ពួកគាត់បានចាក់សំឡេងសត្វព្រៃ និងបក្សីឱ្យក្មេងៗស្តាប់ និងចំណាំ។
ក្ងាក ក្ងាក ក្ងាក!​ «ជាសំឡេងរបស់សត្វក្ងោក»។ អូវ អូវ អូវ!
«ខ្ញុំស្គាល់ថា នេះជាសំឡេងសត្វក្ដាន់»។ ច្រិច ច្រិច ច្រិច!
«នេះជាសំឡេងចង្រិត»។ ស្អែកឡើង នីសា ភ្ញាក់ពីគេងនៅម៉ោងប្រាំព្រឹក។ អាកាសធាតុត្រជាក់មែនទែន។ គ្រប់គ្នាស្លៀកសម្លៀកបំពាក់ក្រាស់ៗដើម្បីឱ្យកក់ក្តៅ​ ហើយនាំគ្នាឡើងរថយន្ដក្រុង។ ពូ រ៉ាវី ដែលជាអ្នកនាំផ្លូវ ប្រាប់ថា «នៅជុំវិញយើងនេះ មានស្មៅខ្ពស់ៗ គ្របដណ្តប់ដោយអ័ព្ទក្រាស់ៗ»។ នីសា មានអារម្មណ៍នៅក្នុងមាត់នាងមានខ្យល់ត្រជាក់ ក្លិនប្រហើរដូចជីរអង្កាម។
«ស៊ូត!
ស៊ូត!» ពូរ៉ាវី និយាយខ្សឹបតិចៗថា «មានឆ្កែចចកពីរក្បាលនៅក្បែរឡានយើង»។ គ្រប់គ្នាក្នុងឡានផ្ទៀងត្រចៀកស្ដាប់។ ពួកគេឮសំឡេងស្មៅបក់បោកប៉ះគ្នា និងសំឡេងជាន់លើស្លឹកឈើងាប់ លាន់ឮ​ ប្រឹបៗ នៅពេលដែលឆ្កែចចករត់ចូលព្រៃក្រាស់។
ពូរ៉ាវី ខ្សឹបប្រាប់ម្ដងទៀតថា «ធំជាងក្តាន់ជាសត្វប្រើស កំពុងឈរនៅខាងឆ្វេងផ្លូវ។ ប្រើសនោះមានពណ៌ត្នោត ហើយមានស្នែងនៅលើក្បាល»។ អ្នកគ្រប់គ្នានៅលើឡានក៏ងាកទៅខាងឆ្វេងផ្លូវ។ ឮសំឡេង ហាក!
ហាក!
ហាក!
ប្រើស រត់ទៅហើយ។ នីសា លាន់មាត់ថា​ «សំឡេងឮដូចស៊ីប្លេឡានធំ»។ ក្មេងស្រីទាំងអស់គ្នាផ្ទុះសំណើច។
បន្តិចក្រោយមក អាកាសធាតុកាន់តែត្រជាក់។ ពូរ៉ាវី ប្រាប់ថា «ឥឡូវនេះ យើងនៅជិតស្ទឹង»។ នីសា ឮសំឡេងទឹកហូរ វ៉!វ៉!
និងសំឡេងបក្សីជាច្រើនស្រែកចេចចាចពីលើចុងឈើ។
មានឮសំឡេង វួច វួច វួច!
រស្មី និយាយថា "នោះជាសំឡេងហួច"។ ពូរ៉ាវី និយាយថា "ត្រូវហើយ រស្មី នោះជាសំឡេងហួចរបស់សារិកាកែវ"។មានឮសំឡេង កិច កិច​ កិច!
ពូរ៉ាវី ប្រាប់ថា «ជាសំឡេងចាបព្រៃ»។
ស្លឹកឈើស្តើងៗធ្លាក់ចុះមក។ កូនស្វាតូចៗកំពុងលេងជាមួយស្លឹកឈើ!
នីសា រើសស្លឹកឈើមួយដែលធ្លាក់លើនាង។ វាមានក្លិនស្រស់ស្រាយ និងបរិសុទ្ធ ដូចក្លិនព្រៃឈើដែរ។
ឡានក្រុងចាប់ផ្ដើមធ្វើដំណើរឡើងទៅលើភ្នំ។ «ប៉ះវល្លិ៍នេះមើល៍។ វាដូចខ្សែមួយយ៉ាងមាំ។ ស្លឹកវាដូចសំឡីដែរ»។ គេនាំគ្នាស្ទាបវល្លិ៍នោះម្តងម្នាក់ៗ។ ពូរ៉ាវី ប្រាប់ថា "នេះគេហៅថា វល្លិ៍ព្រៃ (ម៉ាហ៊ុល-mahul)។ ស្លឹកវាគេយកធ្វើចានតូចៗ។
មានឮសំឡេង ក្ងាក!
ក្ងាក!
ក្ងាក!
ពូរ៉ាវី លាន់មាត់ថា «ក្ងោកនៅខាងស្ដាំដៃ»។
នីសា សួរ «តើក្ងោកកំពុងរាំមែនទេពូ?» ពូរ៉ាវី ឆ្លើយថា «មែនហើយ ។ ហើយស្លាបក្ងោកខែត្រជាក់ភ្លឺចែងចាំងពេលត្រូវពន្លឺថ្ងៃ គឺភ្លឺចាំងដូចគ្រាប់ត្បូង» ។ នីសា និយាយថា «ស្អាតណាស់»។
មកដល់ត្រឹមពេលនេះ ក្មេងស្រីគ្រប់គ្នាឃ្លានហើយ។ ពួកគេឈប់នៅកន្លែងបោះជំរំដើម្បីទទួលទានអាហារពេលព្រឹក។ បន្ទាប់មក មន្ត្រីឈ្មោះ ឃែ ចាចា បានប្រកាសរឿងភ្ញាក់ផ្អើលមួយ «មានដំរីមួយចំនួននៅទីនេះ។ យើងអាចប៉ះដំរីទាំងនោះថ្នមៗបាន មិនអីទេ។ "ក្មេងស្រីទាំងអស់នាំគ្នាស្រែកហ៊ោយ៉ាងសប្បាយរីករាយ។ បន្ទាប់មក អ្នកនាំផ្លូវក៏ដឹកដៃនីសា ទៅប៉ះដំរីឈ្មោះ តារា។
អ្នកនាំផ្លូវ យកដៃរបស់នីសា ដាក់លើពោះរបស់តារា។ វ៉ូម!
នីសា ឮសំឡេងតារា យោលជើង។ នីសា អាចដឹងថា តារា មានកម្លាំងខ្លាំង។តារា បញ្ចេញសំឡេងតិចៗ ហើយដាក់ប្រមោយលើដៃរបស់នីសា រាវរកចំណី។ នីសា ញញឹមរហូត នៅពេលដែលនាងបានប៉ះប្រមោយដំរី ដែលទន់សើម។ ឥឡូវ ដល់ពេលត្រឡប់ទៅវិញហើយ។ នៅតាមផ្លូវត្រឡប់មកវិញ មានគោព្រៃឆ្លងកាត់។ ពូរ៉ាវី ប្រាប់ថា​ «គោព្រៃកំពុងតែស៊ីស្មៅ។ ខ្លួនវាពណ៌ខ្មៅ ប៉ុន្ដែ ចុងក្រចកជើងវាពណ៌ស។ ហាក់ដូចជាគោព្រៃចេះពាក់ស្រោមជើងដែរ»។ គ្រប់គ្នាអស់សំណើច សើចយ៉ាងក្អាកក្អាយ។ បន្តិចក្រោយមក ក៏មានសំឡេងគ្រហឹមលាន់ឮឡើង។
ហ៎!
ហ៎!​ សំឡេងគ្រហឹម បន្លឺម្ដងទៀតហើយ។ ពូរ៉ាវី ពន្យល់ថា «ខ្លានៅឆ្ងាយពីទីនេះណាស់ ប៉ុន្តែ ប្រហែលជាវាឃើញយើង ហើយចង់ឱ្យពួកយើងដឹង»។
នីសា និងមិត្តភក្ដិ ធ្វើដំណើរចាកចេញពីឧទ្យាននេះយ៉ាងសប្បាយរីករាយ។ ដើម្បីស្គាល់ព្រៃនេះគឺមានវិធីស្វែងយល់ច្រើនយ៉ាង។ ពួកគេរង់ចាំថ្ងៃត្រឡប់មកលេងព្រៃអភិរក្សខ្លា «កញ្ញា» នេះម្ដងទៀត។
នេះគឺជារឿងពិត។នៅខែ មករា ឆ្នាំ ២០១៧ មូលនិធិ Last Wilderness Foundation ដោយសហការជាមួយនឹងនាយកដ្ឋានព្រៃឈើកញ្ញា​( Kanha Forest Department នៅប្រទេសឥណ្ឌា) បានរៀបចំការបោះជំរំមួយសម្រាប់សិស្សសាលាពិការភ្នែកចំនួន ២៣ នាក់ មកពី Ananya Manav Sai Samiti នៅ Jabalpur។ សិស្សទាំងនេះធ្វើដំណើរស្វែងយល់ពីធម្មជាតិ និងសត្វព្រៃ ដោយប្រើប្រាស់វិញ្ញាណជំនាញរបស់ខ្លួនស្វែងយល់ពីព្រៃឈើយ៉ាងសប្បាយរីករាយ។
អំពីអង្គការ Last Wilderness Foundation អង្គការ Last Wilderness Foundation គឺជាអង្គការមួយដែលធ្វើការជាមួយកុមារនៅក្នុងតំបន់ទីក្រុង និងជនបទ ដើម្បីផ្សព្វផ្សាយការយល់ដឹងអំពីសត្វព្រៃ និងជីវៈចម្រុះ ហើយឱ្យកុមារយល់ដឹងអំពីការអភិរក្ស និងបរិស្ថាន។សម្រាប់ព័ត៌មានលម្អិត សូមចូលទៅកាន់គេហទំព័រ www.thelastwilderness.org។
“ជេននីស ក្រោកឡើង!” យាយដាស់​។ជេននីស​លោតចុះ​ពីលើ​គ្រែ។ថ្ងៃនេះជាថ្ងៃចុងក្រោយដែល​នាងនៅ​ផ្ទះលោកយាយលីវ។
ជេននីសបានសន្យា​ជា​មួយ​​គ្រួសារ​នាងនៅទី​ក្រុងម៊ុំ​ប៉ៃ​ថានាងនឹងយកអំណោយជូន​ពួក​គេ​ពេល​នាង​ត្រឡប់​ទៅ​វិញ​។ ប៉ុន្តែនាងមិនទាន់បាន​ទិញអ្វីសោះ​!យាយជូន​ខ្ញុំទៅផ្សារបានទេ?
ជេន​នីសសួរ។យាយ​នាង​រស់នៅ ផ្សារ​ទីរ៉េទី​ ក្នុងទីក្រុងកា​ល់កាតា​។គេហៅ​វា​ថា​ជា​ទីក្រុង​ចិន​។
ជេន​នីស និងយាយនាង​បានចេញដំណើរទៅ​ទីក្រុងចិន។ឆៃ​កែវ​បត់​ចុះបត់ឡើង​។ កង់​ឈើ​របស់​ឆៃ​កែវ​ឮសម្លេង​ ងឺត ង៉កៗ!!
កណ្តឹងរបស់វា​ឮ​សម្លេង​រឺងៗៗ។ខ្យល់​ក្លិន​ប្រអូប​ណាស់​។
ហាងទីមួយ​គឺ​ហា​ង​របស់​ពូ​ លី។ “ពូ!
ស្អែក​ខ្ញុំ​ទៅផ្ទះនៅ​ម៊ុំ​ប៉ៃ​វិញ​ហើយ​។ តើខ្ញុំគួរ​ទិញអីទៅ​ផ្ទះ?”“ចុះស្ករផ្លែ​ព្រូន​ពណ៌ស្វាយនេះ​យ៉ាងម៉េចដែរ?”“អ៎!
ជូរអែម​!
ជេននីស​និយាយ។ បងប្រុសខ្ញុំនឹង​ចូលចិត្ត​វា​។​​”
ហាង​មួយទៀត​គឺរបស់មីង​ ចេន។ “មីង​ ស្អែក​ខ្ញុំ​ទៅផ្ទះនៅ​ម៊ុំ​ប៉ៃ​វិញ​ហើយ​។ តើខ្ញុំគួរ​ទិញអីទៅ​ផ្ទះ?”“ចុះ​ផ្សិតត្រចៀក​កណ្តុរ​នេះយ៉ាង​ម៉េ​ច​ដែរ​?
យកទៅ​ធ្វើ​ស៊ុប​អាចព្យាបាល​ផ្តាសាយតូច​បាន​។ ”“អ៎ូហ៎ូ!
វា​មើល​ទៅ​ដូច​ត្រចៀកខ្មៅដ៏ធំមួយអញ្ចឹង!” ជេននីស​ និយាយ។ “ម៉ាក់​ខ្ញុំនឹងចូលចិត្ត​វា។”
ហាងមួយ​ទៀតគឺ​ហាង​មីង​ វ៉ុង “មីង​!
ស្អែក​ខ្ញុំ​ទៅផ្ទះនៅ​ម៊ុំ​ប៉ៃ​​វិញ​ហើយ​។ តើខ្ញុំគួរ​ទិញអីទៅផ្ទះ?”“ចុះគោម​ដ៏ស្រស់ស្អាតនេះយ៉ាង​ម៉េច​ដែរ?”“វាមានពណ៌ផ្កាក្ងោក​។” ជេននីស​និយាយ​ “ប៉ា​ខ្ញុំនឹង​ចូលចិត្ត​វា។”
ជេននីសទិញឥវ៉ាន់​រួច​អស់​ហើយ​ឥឡូវ​នាង​ឃ្លានហើយ​!យាយទិញ​ ស៊ុបគាវ និង​នំប៉ាវ។ហ៊ូ​ៗ!
“​ឆ្ងាញ់ម៉ែន!”ជេននីស​និយាយ។
ជេន​នីស និងយាយឈប់នៅ​មុខ​វិហារ។ មាន​ក្លិនធូប។“នៅពេលមនុស្សស្លាប់”  យាយ​នាង​និយាយ៖​ “ពួកគេនឹង​ក្លាយទៅ​ជាវិញ្ញាណ។”  ពួក​យើងសុំ​ពរជ័យពីពួក​គេសិន​ មុននឹង​ធ្វើ​​ដំណើរ​ទៅ​ទៀត​។
មាន​មនុស្សកំពុងលេងបៀម៉ាចុង​​នៅ​លើតុ​​ក្នុង​សាលមួយ​។ គ្រាប់​​ម៉ា​ចុង​​​មានសម្លេង​ ក្លិក ក្លក់ៗ!“គ្រាប់នោះ​មាន​រូប​នាគ រូបខ្យល់ និងរូប​ផ្កា។”យាយនិយាយ។ វា​ដូច​ជា​ “គួរឱ្យរំភើបជាងលេង​លោត​មឹក​ទៅ​ទៀត!” ជេននីស​និយាយ។
នៅតាមផ្លូវត្រឡប់ទៅផ្ទះវិញ ជេន​នីសបានឃើញស្ត្រីម្នាក់កំពុងអានកាសែត។តើកាសែត​នោះ​ភាសាចិន​ម៉ែន​?
ជេននីសសួរ។“ត្រូវ​ហើយ​!” យាយ​ឆ្លើយ​។ នេះជាកាសែតភាសា​ចិនតែមួយគត់នៅក្នុងប្រទេសឥណ្ឌា។ ឯងអាចរកវា​បាន​​តែនៅ​​ទីនេះមួយ​គត់​ក្នុង​ក្រុង​កាល់កាតា​នេះ​ ។
នៅ​ផ្ទះ ជេន​នីសចាប់ផ្តើមខ្ចប់អំណោយទាំងអស់របស់នាង។“ជេននីស​ឯងបាន​ទិញអំណោយ​ឱ្យ​គ្រប់គ្នានៅ​ផ្ទះ​ ចុះ​ឯង​មាន​យកអីទៅ​ផ្ទះ​វិញ?” យាយសួរ​។“អនុស្សាវរីយ​លោកយាយ” ។ ជេននីស​ឆ្លើយ​។  វា​ជា​អំណោយដ៏ល្អជាង​គេ!”
ពួកយើងទាំងអស់គ្នាបានទៅលេងបុណ្យដាសារ៉ា។
ប៉ាទិញវ៉ែនតាដ៏ស្រស់ស្អាតឱ្យឈិនទូ។ ម៉ាក់ទិញមួកកន្តឹបពណ៌ខៀវស្រាលឱ្យខ្ញុំ។ ប្អូនស្រីតូចរបស់ខ្ញុំបានស្ករគ្រាប់។
តាមផ្លូវត្រលប់មកផ្ទះ ស្រាប់តែមានខ្យល់បក់យ៉ាងខ្លាំង។ វាបក់ប៉ើងមួកខ្ញុំទៅបាត់។
មួកខ្ញុំបានទៅទើរលើមែកពោធិ៍ធំមួយ។
ខ្ញុំយំខ្លាំងណាស់។ ហើយខ្ញុំមិនព្រមញ៉ាំបាយទេ។
យប់បន្តិច ព្រះចន្ទរះឡើង។ វាសម្លឹងមើលមកមួកខ្ញុំដែលនៅលើដើមពោធិ៍ធំនោះ។
ព្រះចន្ទសាកពាក់មួកខ្ញុំ។ វាញញឹមយ៉ាងរីករាយ​។ ខ្ញុំក៏ញញឹមដែរ។
ថ្ងៃបន្ទាប់ ពេលចេញពីសាលា ម៉ាក់ឱ្យមួកថ្មីពណ៌ក្រហមដ៏ស្អាតមួយមកខ្ញុំ។ គាត់បាននិយាយថា «ព្រះចន្ទផ្ញើវាមក ឱ្យកូន។​​»
នៅយប់នោះ ព្រះចន្ទ និងខ្ញុំបានពាក់មួក និងញញឹមទាំងពីរនាក់។ ពួកយើងរីករាយយ៉ាងខ្លាំង។
តើអ្នកគិតថា ព្រះអាទិត្យ ត្រូវការពាក់មួកដែរឬទេ?
ទាយទៅមើលថា ខ្ញុំនឹងពាក់មួកមួយណាថ្ងៃនេះ?
អ្នកគ្រូកូម៉ាល កំពុងបង្ហាញនៅក្នុងថ្នាក់ទី១(ក)អំពីជំហានរាំសម្រាប់ម៉ោងសិល្បៈនៅថ្ងៃពុធ។
ថាកា-ទីមី-ថៃ!
‹‹លើកដៃឆ្វេងឡើងឱ្យខ្ពស់››។
អូរ ៗ!
ហ្គាពូ លើកដៃស្ដាំរបស់នាងឡើង។ ហ្គាពូ មិនអាចរាំបានទេ!
ប៊ីភីធី-ប៉ុបៗ-ប៊ូម!
‹‹រត់យ៉ាងលឿនជុំវិញបន្ទប់››។
អូរ ៗ!
ហ្គូាពូ រត់យឺតខ្លាំងណាស់។ ហ្គាពូ មិនអាចរាំបានទេ!
ថាកា-ឌីណា-ឌីន-តាក់!
‹‹អ្នកទាំងអស់គ្នា លោតឡើង››។
អូរ ៗ!
ហ្គាពូ អង្គុយចុះ។ហ្គាពូ មិនអាចរាំបានទេ!
ឌូបី-ឌុប-ឌីដលី-ឌីនៗ!
‹‹បត់ជើងស្ដាំរបស់អ្នកទៅក្រោយ››។
អូរ ៗ!
ហ្គាពូ បែរជាលើកជើងស្ដាំរបស់នាងទៅមុខទៅវិញ។ ហ្គាពូ មិនអាចរាំបានទេ!
គ្រប់គ្នាសើចចំអក ហើយចង្អុលទៅនាង ដែលបានធ្វើខុស។ប៉ុន្តែអ្នកគ្រូកូម៉ាលដឹងថាត្រូវធ្វើបែបណាហើយ។អ្នកគ្រូក៏ប្រាប់អ្នកទាំងអស់គ្នានៅក្នុងថ្នាក់ ‹‹ធ្វើតាមហ្គាពូ!››
ថាកា-ឌីម៉ី-ថៃ!លើកដៃទាប លើកដៃខ្ពស់។ប៊ីភីធី-ប៉ុបៗ-ប៊ូម!
រត់លឿន និងយឺតជុំវិញបន្ទប់។ថាកា-ឌីណា-ឌីន-តាក់!
វាមិនមានបញ្ហាទេ ទោះជាអង្គុយចុះ ឬក្រោកឈរនោះ។ឌូបី-ឌុប-ឌីដលី-ឌីនៗ!
គ្រាន់តែប្រាដកថាអ្នកបានចូលរួម។
﻿ហ្គាពូអាចរាំបានហើយ។ហើយអ្នកក៏អាចរាំបានដែរ!
ដូដូ លេងបិទពួនជាមួយម៉ែ ។
តៅ ៧
ថូ ៦
សី ៥
ខោ ៤
តាខេ ៣
ដៃ ២
ម៉ែ!
"ផាគូ!
ទៅងូតទឹក!"
"ផាគូ!
ទៅញ៉ាំបាយ!"
"ផាគូ!
ទៅរៀន!"
"ផាគូ!
ឡើងឡានក្រុង!"
"ផាគូ!
ធ្វើកិច្ចការសាលា!"
"ផាគូ នៅឯណា?"
ផាគូ កំពុងអានសៀវភៅ។ផាគូ កំពុងជាប់រវល់។ នាងត្រូវអានសៀវភៅមួយក្បាល។ នាងអានសៀវភៅគ្រប់ពេលវេលា មិនថានៅផ្ទះ​ នៅសាលា នៅក្នុងសួន​ និងនៅលើគ្រែ។ ពីមួយទំព័រទៅមួយទំព័រ ពីមួយក្បាលទៅមួយក្បាល ម្តងមួយៗ នាងអានគ្រប់ទាំងអស់។
បូទូ បានសួរទៅ ផាគូ ថា "ហេតុអ្វីបានជាឯងអានតែសៀវភៅរហូតអ៊‌ីចឹង​ ផាគូ?"
ដូឡា ក៏និយាយទៅកាន់ ផាគូ ដែរថា "តោះ មកមើលតុក្កតាជាមួយខ្ញុំវិញ!"
ផាគូ​ និយាយតបវិញថា "អានសៀវភៅសប្បាយជាង។" "មើលន៎ុះ!
ឯងមើលឃើញរង្វង់មូលនេះទេ?
ហើយនិងបន្ទាត់ត្រង់នេះទេ?
រុញវាចូលទៅក្នុង ហើយទាញវាចេញ នោះវានឹងក្លាយជាអក្សរមួយ។ រៀបអក្សរទាំងនេះហើយ ឯងនឹងអាចបង្កើតជាពាក្យមួយ!
ពាក្យអាចមានអត្ថន័យអប់រំ ពាក្យអាចមានអត្ថន័យកំប្លែង ពាក្យអាចមានអត្ថន័យសោកសៅ ហើយពាក្យក៏អាចមានអត្ថន័យរីករាយ។ ពេលដែលឯងរៀបពាក្យដាក់ចូលគ្នា ពាក្យទាំងនោះអាចក្លាយទៅជាប្រយោគជាច្រើន ហើយប្រយោគទាំងនោះនឹងក្លាយទៅជារឿងនិទានមួយ។​ អានវាហើយ ឯងនឹងភ្ញាក់ផ្អើល!
ប្រៀបដូចឯងកំពុងនៅក្នុងពិភពមួយផ្សេងទៀតអ៊‌ីចឹង​!
ប៉ុន្តែ ថ្ងៃនេះ ផាគូ មានទឹកមុខស្រពោន។ នាងគ្មានសៀវភៅសម្រាប់អានទេ!​សៀវភៅទាំងអស់ដែលនាងអាចឈោងយកបាននៅក្នុងបណ្ណាល័យ នាងបានអានពីជំពូកមួយរហូតដល់ទីបញ្ចប់ហើយ។
ផាគូ យំដោយសោកសៅហើយស្រែកថា "តើខ្ញុំគួរធ្វើយ៉ាងណា?
គ្មានសៀវភៅសម្រាប់អានទៀតទេ!"
ចាំបន្តិច!
តើអ្វីហ្នឹងនៅទីនោះ?
ផាគូ មើលឡើងទៅលើហើយមើលឃើញមិនមែនមួយ មិនមែនពីរ ប៉ុន្តែធ្នើរដាក់សៀវភៅបីផ្សេងទៀត ពោរពេញដោយសៀវភៅ។ ផាគូ ខ្សឹបខ្សៀវដោយសប្បាយរីករាយថា "មានសៀវភៅជាច្រើនទៀត!"
ប៉ុន្តែ ផាគូ នៅមានបញ្ហាមួយទៀត។ នាងទាបពេកហើយធ្នើរដាក់សៀវភៅខ្ពស់ពេក។តើ ផាគូ អាចឡើងយកសៀវភៅបានយ៉ាងដូចម្តេច?
ប្រហែលជានាងអាចប្រើខ្សែហាលខោអាវដើម្បីឡើង?
ឬប្រើសំពត់សារុងរបស់ម៉ាក់នាងដើម្បីឡើង?
ឬប្រើកៅអីនិងតុនៅក្នុងបន្ទប់នោះដើម្បីជាន់ឡើងវិញ?
ផាគូ គិតក្នុងចិត្តថា បើមានសត្វកវែងនៅក្បែរពិតជាល្អណាស់ ឬក៏មានស្វាក៏ល្អម៉្យាង ឬ​ក៏មានទាំងពីរក៏បាន!
ផាគូ នឹកឃើញវិធីមួយ។ នាងបានហៅ បូទូ និង ដូឡា ឱ្យជួយ។ ដោយភាពស្ងៀមស្ងាត់​ ពួកគេក៏បានឡើងជិះលើគ្នា។ បូទូ បានត្អូញត្អែរថា "ដូឡា ឯងធ្ងន់ណាស់!​​​ ប្រាប់ឯងហើយថាកុំឱ្យញ៉ាំនំច្រើនពេក។" បូទូ បាននិយាយថា "ខ្ញុំមិនធ្ងន់ទេ ផាគូ ទេដែលធ្ងន់!"
ផាគូ និយាយថា "ស្ងាត់!
យកសៀវភៅជិតបានហើយ។" បន្ទាប់មក រឿងរ៉ាវមិនបានគ្រោងទុកបានកើតឡើង។
អ៎ា!!
!
"តើមានរឿងអ្វីកើតឡើង?"
បងស្រីបណ្ណារក្សដ៏ខ្ពស់ម្នាក់បានដើរចេញមក!
គាត់បានដាក់ ផាគូ ចុះក្រោម។ បូទូ និង ដូឡា ក៏បានរត់បាត់។ ផាគូ សម្តែងទឹកមុខសោកសៅ​ពេលនាងមិនអាចយកសៀវភៅទាំងនោះបាន។ បងស្រីបណ្ណារក្សនោះសួរទៅ ផាគូ ថា "តើបងអាចជួយអ្វីប្អូនបានទេ?"
ផាគូ និយាយដោយសោកស្តាយថា "ខ្ញុំព្យាយាមឡើងលើធ្នើរសៀវភៅនោះ។ ខ្ញុំអស់សៀវភៅអានហើយ "។ បងស្រីបណ្ណារក្សនិយាយថា "ហេតុអ្វីបានជាប្អូនមិននិយាយដូច្នោះតាំងពីដំបូង?
បើមានបងនៅទីនេះ ប្អូនមិនចាំបាច់ឡើងទៅលើធ្នើរទេ។ តើបងអាចលើកប្អូនឡើងបានទេ?"
ផាគូ ងក់ក្បាល ។
ផាគូ និយាយដោយសប្បាយរីករាយថា "ខ្ញុំនឹងយកសៀវភៅនេះ និងសៀវភៅនេះមួយទៀត ហើយនិងសៀវភៅនេះមួយដែរ!"
។ "អរគុណ បងស្រី!"
បងស្រីបណ្ណារក្សដែលខ្ពស់នោះនិយាយទៅកាន់ ផាគូ ថា "យកសៀវភៅមួយនេះដែរទៅ ពេលបងនៅតូច បងចូលចិត្តអានសៀវភៅនេះណាស់។"
ផាគូ បានសួរថា "បងធ្លាប់នៅតូចដែរ?"
បងស្រីខ្ពស់នោះឆ្លើយតបថា "ពិតហើយ កាលនោះ បងតូចជាងប្អូនទៅទៀត ប៉ុន្តែក្រោយមក បងក៏លូតកម្ពស់ ហើយថ្ងៃក្រោយប្អូនក៏ដូច្នោះដែរ។ តែឥឡូវនេះប្អូននៅតូច បើចង់បានសៀវភៅ ប្អូនត្រូវប្រាប់បង បងនឹងយកឱ្យ។"
តើ ផាគូ កំពុងស្តាប់ឬទេ?ទេ​ នាងមិនបានស្តាប់​ទេ!នាងកំពុងតែឈ្លក់វង្វេងនឹងសៀវភៅរបស់នាងពីមួយពាក្យទៅមួយពាក្យ។ ពីមួយបន្ទាត់ទៅមួយបន្ទាត់។បន្ទាប់មកពីមួយប្រយោគ​ទៅមួយប្រយោគទៀតហើយឥឡូវនេះ នាងអានរឿងទាំងមូលចប់ហើយ។
ពីព្រោះ ផាគូ មានសៀវភៅថ្មីសម្រាប់អាន។
ខ្ញុំមានមិត្តម្នាក់។ នាងរស់នៅក្នុងផ្ទះជាមួយខ្ញុំ។
ពេលខ្ញុំសប្បាយចិត្ត នាងក៏សប្បាយចិត្តដែរ។
ពេលខ្ញុំយំ នាងក៏យំដែរ។
ប៉ុន្តែ ខ្ញុំស្ដាប់នាងមិនឮទេ។ នាងរស់នៅក្នុងកញ្ចក់។
ខ្ញុំប្រាប់នាងថា «ចេញមក យើងនឹងលេងជាមួយគ្នា»។ ប៉ុន្តែនាងមិនព្រមចេញមកទេ។
ខ្ញុំមិនសប្បាយចិត្តទេ។​​ ខ្ញុំក៏ចូលគេង។
ខ្ញុំយល់សប្តិឃើញនាងចេញពីក្នុងកញ្ចក់!
ហើយពួកយើងលេងជាមួួយគ្នាយ៉ាងសប្បាយរីករាយ។
យើងលេង យើងរត់ យើងស្រែក ហើយហ៊ោកញ្ជ្រៀវជាមួយគ្នា។
នៅពេលដែលខ្ញុំនិយាយជាមួួយនាង នាងក៏និយាយជាមួយខ្ញុំវិញដែរ។
ពេលព្រឹកឡើង មិត្តខ្ញុំនឹងចូលទៅក្នុងកញ្ចក់វិញ។
ប៉ុន្តែមិនអីទេ យើងអាចលេងជាមួយគ្នាទៀតនៅក្នុងសុបិនខ្ញុំ។
តើនៅចាំពីការរត់ប្រណាំងដ៏អស្ចារ្យរវាងទន្សាយ និងអណ្ដើកឬទេ?
ជាយូរមកហើយ សត្វទាំងឡាយក្នុងអាណាចក្រសត្វទាំងមូល មិននិយាយអ្វីក្រៅតែអំពីការរត់ប្រណាំង និងគូប្រកួតទាំងពីរនេះឡើយ។ យើងដឹងហើយថាទន្សាយចាញ់ដោយសារវាខ្ជិល និងមានអំណួតខ្លាំងពេក។ យើងដឹងហើយថាអណ្ដើកឈ្នះដោយសារវាព្យាយាមមិនខ្ជិល ទោះបីជាវាយឺតក៏ដោយ។ សត្វព្រៃទាំងអស់ក៏ដឹងរឿងនេះ ហើយតែងគោរពសត្វទាំងពីរស្មើគ្នារហូតមក។
ទោះបីជាគូប្រជែងគ្នាក្ដី ក៏ពួកគេនៅតែជាមិត្តនឹងគ្នា។ អណ្ដើកមិនដែលមានអំណួតព្រោះតែខ្លួនឈ្នះនោះឡើយ។ ឯទន្សាយវិញក៏ពុំដែលគុំគួនលើអណ្ដើកដែរ ព្រោះវាដឹងខ្លួនថាចាញ់ដោយយុត្តិធម៌។
ច្រើនខែកន្លងផុតទៅ។ ស្ដេចសត្វព្រៃដែលទន្សាយ និងអណ្ដើករស់នៅ មានកិច្ចការសំខាន់ត្រូវពិភាក្សាជាមួយស្ដេចសត្វព្រៃដែលនៅជិតខាង។ ប៉ុន្តែស្ដេចសត្វនេះ មិនអាចចេញពីព្រៃរបស់ខ្លួនបាននៅពេលនេះឡើយ។ ព្រះអង្គក៏សម្រេចបញ្ជូនទន្សាយ និងអណ្ដើកឲ្យទៅជំនួសក្នុងនាមព្រះរាជតំណាង។
ស្ដេចសត្វព្រៃក៏កោះហៅទន្សាយ និងអណ្ដើកមកជួប។ ស្ដេចសត្វក៏ចេញព្រះរាជបញ្ជាថា៖ “ក្នុងចំណោមពួកឯង ត្រូវមានម្នាក់ចេញទៅជួបស្ដេចសត្វព្រៃជិតខាងនេះ។”
“យើងមានកិច្ចការសំខាន់ៗចង់ឲ្យឯងពិភាក្សាជាមួយស្ដេចសត្វព្រៃនៅទីនោះជំនួសយើង។ ពេលត្រឡប់មកវិញ ពួកឯងត្រូវនាំយកគំនិតរបស់ទ្រង់មកប្រាប់យើងវិញឮទេ?” ស្ដេចសត្វបានបញ្ជាក់ទៀតថា៖ “ត្រូវចាំថាពួកឯងមានពេលតែមួយថ្ងៃប៉ុណ្ណោះដើម្បីធ្វើកិច្ចការនេះ។ ឥឡូវពួកឯងអាចទៅបានហើយ ប៉ុន្តែត្រូវប្រយ័ត្នផង។”
តាមផ្លូវទៅកាន់អាណាចក្រព្រៃមួយទៀតនោះ គឺពិបាកធ្វើដំណើរណាស់។ ផ្លូវនោះសម្បូរទៅដោយថ្មរដិបរដុប និងដើមបន្លាយក្សធំៗទៀតផង។ បន្តពីនោះទៅ នៅមានទន្លេពីរដែលត្រូវឆ្លងទៀតផង។
គិតមួយស្របក់ ទន្សាយ និងអណ្ដើក ដឹងថាពួកគេមិនអាចបំពេញភារកិច្ចនេះ តែម្នាក់ឯងបានឡើយ។ ពួកគេក៏សម្រេចចិត្តធ្វើដំណើររួមគ្នា។ សត្វទាំងពីរក៏គិតរៀបចំ ផែនការ។ បើតាមផ្លូវដែលមានដើមបន្លាយក្ស ទន្សាយត្រូវដឹកអណ្ដើកពីក្រោយខ្នង។ ឯពេលឆ្លងទន្លេ អណ្ដើកក៏ត្រូវដឹកទន្សាយពីលើខ្នងវិញម្ដង។
នៅថ្ងៃបន្ទាប់ ពួកគេក៏យកព្រះរាជសារពីស្ដេចរបស់ខ្លួន ហើយក៏ចេញដំណើរ។ ទន្សាយធ្វើដំណើរតែបន្តិចក៏ឆ្លងផុតផ្លូវដែលមានដើមបន្លាយក្ស។ នេះក៏ព្រោះតែវាលោតម្ដងៗបានឆ្ងាយ ហើយមានស្នូកអណ្ដើកដ៏រឹងលើខ្នងវាការពារបន្លា។ ឯអណ្ដើកវិញត្រូវប្រឹងទប់ ក្រែងធ្លាក់ពីលើខ្នងទន្សាយ។
នៅពេលដល់ទន្លេ ពួកគេក៏ប្ដូរវេនគ្នាតាមផែនការ។ ទន្សាយក៏លោតទំលើខ្នងអណ្ដើកម្ដង។ អណ្ដើកក៏ហែលឆ្លងទន្លេយ៉ាងលឿនដោយស្ទាត់ជំនាញ។ ឆ្លងទន្លេផុតមិនយូរប៉ុន្មាន ពួកគេក៏ទៅដល់អាណាចក្រនោះ។
បន្ទាប់មកពួកគេក៏ពិភាក្សាកិច្ចការជាមួយស្ដេចសត្វព្រៃនៅទីនោះតាមព្រះរាជបណ្ដាំ ស្ដេចរបស់ខ្លួន។ ចប់រួចរាល់ ទន្សាយ និងអណ្ដើក ក៏ត្រៀមវិលត្រឡប់មកវិញ។
ការដំណើរត្រឡប់មកវិញ កាន់តែរលូនជាងតាមផ្លូវធ្វើដំណើរមក។ កត្តានេះដោយសារដៃគូទាំងពីរដឹងច្បាស់ពីអ្វីដែលខ្លួនត្រូវធ្វើ។ សត្វដែលធ្លាប់តែជាគូបដិបក្ខនឹងគ្នា បានសហការគ្នាយ៉ាងល្អ។ ទីបំផុត ពួកគេក៏អាចត្រឡប់មកជួបស្ដេចរបស់ខ្លួនវិញ មុនពេលវេលាកំណត់ពីរបីម៉ោងឯណោះ។
សូមប្រើការស្រមើស្រមៃរបស់ប្អូនៗ ដើម្បីផាត់ពណ៌រូបនេះតាមដែលប្អូនចូលចិត្ត។
សូមប្រើការស្រមើស្រមៃរបស់ប្អូនៗ ដើម្បីផាត់ពណ៌រូបនេះតាមដែលប្អូនចូលចិត្ត។
ឥឡូវនេះ ខ្ញុំធំហើយ។ ខ្ញុំអាចគូររូប ហើយខ្ញុំអាចធ្វើអ្វីៗបាន។
ខ្ញុំគូររូបម្តាយរបស់ខ្ញុំ គាត់អង្គុយស្ងៀម។
ខ្ញុំគូររូបប្អូនស្រីរបស់ខ្ញុំ នាងមិនអង្គុយស្ងៀមទេ។
ខ្ញុំគូររូបជាច្រើន។
ប៉ុន្តែ ខ្ញុំត្រូវបានប្រាប់មិនឱ្យគូរលើជញ្ជាំងទេ។
ខ្ញុំអាចធ្វើអ្វីៗបាន។
ខ្ញុំគូររូបឆ្មា។ ឆ្មានោះធាត់។
ខ្ញុំបត់រូបត្រី។ ត្រីនោះតូច។
ខ្ញុំបត់រូបទូកក្រដាស រូបចាប និងរូបយន្តហោះ។
ខ្ញុំធ្វើផ្ទះនិងរថភ្លើងជាច្រើន។
ប្អូនស្រីខ្ញុំធ្វើឱ្យរញ៉េរញ៉ៃអស់!
ខ្ញុំអាចធ្វើអ្វីៗជាច្រើន។ ប៉ុន្តែ ប្អូនស្រីខ្ញុំមិនអាចធ្វើបានទេ។
ថ្ងៃ​នេះ​គឺ​ជា​ថ្ងៃ​វ៉ាសាន់ បញ្ជាមី។ ឪពុក​ម្តាយ​របស់​ខ្ញុំ​និយាយ​ថា​វា​គឺ​ជា​ថ្ងៃ​ទី​មួយ​នៃ​រដូវ​ផ្តា​រីក​។​ រដូវ​ផ្តា​រីក​គឺ​ជា​រដូវ​​ដែល​នៅ​ចន្លោះ​ពី​រដូវ​រងារ និង​រដូវ​ក្តៅ។​ វា​ត្រូវ​បាន​ហៅ​ថា​ វ៉ាសាន់​ រីតូ នៅ​ក្នុង​ភាសារ​សំស្ក្រឹត។​
នៅក្នុង​ផ្នែក​ជាច្រើន​នៃ​ប្រទេស​ឥណ្ឌា ប្រជាជន​បន់​ស្រន់​ទៅ​ដល់​​ព្រះ​នៃ​សេចក្តី​យល់​ដឹង តន្ត្រី​ និង​សិល្បៈនៅ​ថ្ងៃ​នោះ។​ មាន​​សត្វ​ចាប់​ជា​ច្រើន​ទំនៅ​លើ​ចុង​​ឈើ​នៅ​ជិន​ផ្ទះ​របស់​ខ្ញុំ។​ ខ្ញុំ​គិត​ថា​ពួក​វា​គឺ​កំពុង​ច្រៀងឱ្យ​​ខ្ញុំស្តាប់​។​
ស្លឹក​ឈើ​នៅដើមឈើ​គឺ​លាស់​ថ្មី​ និង​បញ្ចេញ​ពន្លឺ​។​ វា​ហាក់​ដូច​ជា​សំលាក់បំពាក់​ថ្មី​របស់​ខ្ញុំ។​ ម៉ែ​ស្លៀកសំលៀកបំពាក់សារី​ព៌ណលឿង​ គឺវា​​​មាន​ព៌ណស្អាត​ខ្លាំង​ណាស់​ ហើយ​មាន​ឈ្មោះ​ថា​ «ប៉ាសាទី» ដែល​មាន​ឈ្មោះ​ដ៏​ពិរោះណាស់​។​
លោក​តា​ចង់​ឱ្យ​ខ្ញុំ​ដាំ​ដើមឈើ​មួយ​ដើម​ជា​មួយ​គាត់។ខ្ញុំ​សួរ​គាត់ថា៖ «ហេតុអ្វី?»។គាត់​បាន​និយាយថា៖ «ចៅ​នឹង​មាន​មិត្ត​ម្នាក់​ដែល​នឹង​ធំជាមួយ​គ្នា​ណា​មេណូ»។ «រដូវ​ផ្ការីក​គឺ​ជា​រដូវ​ដ៏​ស្រស់​ស្អាត​មួយដែល​នឹង​ចាប់​ផ្តើម​ជា​មួយ​នឹង​អ្វី​ដែល​ថ្មី»។​
យើង​ក៏​ទៅ​សួន​ច្បារ​។ លោក​តា​ និង​ខ្ញុំ​បាន​ជីក​រណ្តៅ​ និង​ដាំ​កូន​ឈើ​។ ខ្ញុំ​បាន​សួរ​ទៅ​លោក​តា​ថា៖ «តើ​វានឹង​ខ្ពស់​ប៉ុណ្ណាដែល​លោកតា?»
លោក​តា​បាន​ឆ្លើយ​តបថា៖ «រងចាំ​មើល​ណា​ចៅមេណូ»។សត្វ​កំប្រ៉ុក​កំពុង​ប្រឡែង​គ្នា​។ ឆ្មាទីងហ្គូក៏​កំពុង​លលែង​នឹង​សត្វកំប៉្រុក​ផងដែរ។ ខ្ញុំ​ក៏​កំពុង​ប្រឡែង​នឹង​ឆ្មាផងដែរ។​
សួន​ច្បារ​គឺ​ពោល​ពេញ​ទៅ​ដោយ​ផ្កាជាច្រើន​ប្រភេទ។ខ្ញុំ​ចូល​ចិត្ត​ផ្កាកូលាប​ព៌ណលឿង​ខ្លាំណាស់​ ចំណែក​លោកតា​ចូល​ចិត្ត​ផ្កាម្លេះ​ព៌ណស។មាន​ស្លឹក​ឈើ​ជា​ច្រើន​បាន​ជ្រុះ​ជា​កំរាលព្រុំ​នៅ​ក្រោម​ដើមឈើ។
មាន​ដើមឈើដែល​ពោល​ពេញ​ទៅ​ដោយ​ផ្កា​ជាច្រើន​ប្រភេទ។​ខ្ញុំ​ចូល​ចិត្ត​រដូវ​ផ្ការីក!អ្វីៗ​មើល​ទៅ​ស្រស់​ស្អាត់​ទាំងអស់​នៅ​រដូវ​ស្លឹក​ផ្ការីក!
ថ្ងៃ​ស្អែក​គឺ​ជា​ថ្ងៃ​ហូលី។ នៅ​សាលារៀន​គឺ​សម្រាក់​រយៈ​ពេល​ពីរ​ថ្ងៃ។ យើង​បាន​ធ្វើ​ហូលីកាដ៏​ធំមួយ​លាយជាមួយ​នឹង​មែកឈើ និង​ឈើ។អ្នក​នៅ​ផ្ទះ​របស់​ខ្ញុំ​បាន​ទៅ​ក្នុង​ព្រៃ​ និង​នាំ​យក​ផ្តាតេសូ។ មេណូ បាន​ដាក់​ផ្ការ​នៅ​ក្នុង​ធុង​ទឹក​។​ ហើយ​ទឹក​នោះ​បាន​ប្រែ​ក្លាយ​ជា​ព៌ណ​ទឹក​ក្រូច!
ថ្ងៃ​ស្អែក​យើង​នឹង​ប្រារព្ធ​ពិធី​បុណ្យ​ហូលីជា​មួយ​នឹង​ទឹក​ព៌ណ​ទឹក​ក្រូច។​ យើង​នឹង​យក​ហ្គូជៃ ភូរីស មក​ញ៉ាំជុំ​គ្នា។រដូវផ្ការីក​គឺ​ជា​រដូវ​មួយ​ដ៏​សប្បាយ​រីករាយមួយ។ វា​មិន​ត្រជាក់​ខ្លាំង​ហើយ​វាក៏​មិន​ក្តៅ​ខ្លាំ និង​មិន​មាន​ភ្លៀង។​ខ្ញុំ​អាច​លេង​គ្រប់​ពេលវេលា!
ស៊ឹមមីស្គាល់​ឡូឡូ​យ៉ាង​ច្បាស់​។នាងចំណាំ​ឡូឡូ​បាន​ទោះជា​នាង​បិទភ្នែកក៏​ដោយ​។
នាងដឹងថាឡូឡូ​នៅ​ក្បែរនេះ​។                         ហេឡូ!
ជួយ​ផង​!
នាងដឹងថាឡូឡូ​នៅ​ឆ្ងាយពីនាង​។
នាងដឹងកន្លែងណាដែល​ឡូឡូពួន​          ហេហេ!
នាងដឹងពេលដែល​ឡូឡូ​ខ្លាច។វា​ទៅ​បាត់​នៅ​?
ហើយនាងដឹងថាគេ​មិនម៉ែនឡូឡូ​​!ស៊ឹមមីក៏ចំណាំបាលូ​ទោះជានាង​បិទភ្នែក​ក៏ដោយ​                   BHAOO BHAOO!
តើស៊ឹមមីចំណាំ​ឡូឡូ​ដោយ​មិន​បាច់​មើល​​យ៉ាង​ម៉េច​ទៅ?មនុស្ស​ទាំង​អស់​រួមទាំងឡូឡូផង​​មាន​សម្លេង​ខុសគ្នាអាស្រ័យលើកន្លែងដែលពួកគេនៅ។
សម្លេងប្រែជាខ្សោយ​នៅពេលដែលមនុស្សទៅ​ឆ្ងាយ ហើយ​ប្រែ​ជា​ខ្លាំងនៅពេលពួកគេចូលមក​ជិត។សំឡេងក៏ឮខុសគ្នា​ដែរ​ ពេលយើងចង់​ស្ងៀមស្ងាត់ ឬនិយាយ​ឮៗហើយប្រសិន​បើយើងនិយាយក្នុងលំហរ​ ឬនិយាយ​ក្នុងភួយ។
ឆ្នាំ១៨៧០ ក្នុងទីក្រុងញូឡុងដុង រដ្ឋខននិកធីខាត់ សហរដ្ឋអាមេរិក នាម៉ោង៧ព្រឹក ក្មេងៗត្រូវបានគេដាស់​ឱ្យ​ភ្ញាក់ពីគេង។ ម្តាយពួកគេឱ្យឈើ និងក្រឡថ្នាំដុសធ្មេញ ហើយតឿនពួកគេឱ្យទៅដុសធ្មេញ។
អីគេ?
តើខ្ញុំនិយាយអី?
«ឈើដុសធ្មេញ?» ត្រូវហើយ!
ឈើដុសធ្មេញត្រូវបានគេប្រើប្រាស់នៅក្នុងអំឡុងឆ្នាំ១៨៧០ ។ ឈើដុសធ្មេញនោះជាឈើដែលមានចុងរសាត់រីកៗ និងសៃមម៉ៃ។ ក្មេងខ្លះមានសំណាង ក៏មានឈើដុសធ្មេញ ដែលជាសរសៃរោមជ្រូកចងភ្ជាប់នៅខាងចុង ដើម្បីជួយឱ្យធ្មេញភ្លឺ។
ហើយអីគេមួយទៀតដែលខ្ញុំបាននិយាយ?
«ក្រឡថ្នាំដុសធ្មេញ?» ត្រូវហើយ!
បំពង់ថ្នាំដុសធ្មេញមិនទាន់បានបង្កើតនៅឡើយទេ។ ពួកគេប្រើក្រឡ។ ហើយអ្វីដែលក្មេងៗធ្វើមុនគេជារៀងរាល់ព្រឹក គឺជ្រលក់ឈើដុសធ្មេញចូលទៅក្នុងក្រឡប៉សឺឡែន ដែលដាក់ថ្នាំដុសធ្មេញ។
ជាការពិតណាស់ សមាជិកគ្រួសារទាំងអស់ធ្វើដូចគ្នា គឺជ្រលក់ឈើដុសធ្មេញទៅក្នុងដបប៉សឺឡែន។ យាយជីដូនមួយក៏ធ្វើដូចគ្នាដែរ។ គាត់មានធ្មេញពណ៌ខ្មៅហើយលឿង ដែលឈើដុសធ្មេញគាត់ក៏ត្រូវគ្នា​ជាមួយធ្មេញគាត់ទៀត។
ព្រឹកមួយ មានសំឡេងស្រែកបែបខ្ពើមរអើមចេញពីផ្ទះគ្រូពេទ្យធ្មេញមួយ។ «អ៊ែក...!» វាជាសំឡេងរបស់ លូស៊ីស ដែលជាកូនប្រុសរបស់ពេទ្យធ្មេញឈ្មោះ សេហ្វហ្វិល។ លូស៊ីសមិនព្រមជ្រលក់ឈើ​ចូលក្នុងក្រឡ​ថ្នាំដុសធ្មេញ​នោះ​ទៀត​ទេ ហើយតាំងពីពេលនោះមកក៏សម្រេចចិត្តប្រើម៉្សៅថ្នាំដុសធ្មេញ។ ប៉ុន្តែ លូស៊ីសតែងគិតថា វាត្រូវតែមានវិធីល្អជាងនេះក្នុងការប្រើថ្នាំដុសធ្មេញ។
ប៉ុន្មានឆ្នាំក្រោយមក លូស៊ីសបានទៅទីក្រុងប៉ារីសដើម្បីសិក្សាពីវិទ្យាទន្តសាស្ត្រ។ នៅទីនោះ គាត់បានឃើញ​វិចិត្រករ​កំពុង​ច្របាច់ថ្នាំពណ៌ ពីបំពង់លោហៈទៅជក់គូររូប។ ហេតុអ្វីបានជាយើងមិនប្រើថ្នាំដុសធ្មេញតាមវិធីនេះដែរទៅ?
គាត់ប្រញាប់ត្រលប់ទៅផ្ទះវិញ ហើយចែករំលែកគំនិតនេះជាមួយឪពុកគាត់។ ឪពុកគាត់យល់ថា គំនិតរបស់​គាត់ពិតជា​អស្ចារ្យណាស់។
អ្វីដែលលំបាកនោះគឺថា តើធ្វើយ៉ាងណាដើម្បីយកថ្នាំដុសធ្មេញចេញពីក្រឡ ហើយច្រក​ចូលក្នុងបំពង់​តាមមាត់ដ៏​តូច​នោះ។ តើអ្នកយល់ថា លូស៊ីសនឹងធ្វើយ៉ាងណា​ដើម្បីច្រកថ្នាំដុសធ្មេញចូលក្នុងបំពង់ទទេមួយបាន?
តើអ្នកគិតយ៉ាងណា ប្រសិនបើអ្នកច្របាច់ថ្នាំដុសធ្មេញច្រើនពេក ទាំងអ្នកនៅមមីមមើនៅឡើយនោះ ហើយថ្នាំដុសធ្មេញនៅពាសពេញ​ផើងលុបមុខ ហើយម្តាយរបស់អ្នកកំពុងតឿនអ្នកថា ឡានសាលានឹងមកដល់មុខផ្ទះក្នុងពេល២០នាទី និងរឿងចុងក្រោយនោះគឺម្តាយអ្នកនឹងខឹងយ៉ាងខ្លាំងពេលឃើញអ្នកធ្វើឱ្យប្រលាក់បែបនេះ?
តើអ្នកនឹងធ្វើយ៉ាងណាដើម្បីច្រកថ្នាំដុសធ្មេញទាំងនោះចូលក្នុងបំពង់វិញ?
តើអ្នកគិតថា លូស៊ីស និងឪពុកគាត់ប្រើវិធីអ្វីដើម្បី​ច្រកថ្នាំដុសធ្មេញចូលក្នុងបំពង់?
ប្រដាប់ត្បារត្រចៀក?
ឬកូនស្លាបព្រាតូចឆ្មារ?
ឬឈើចាក់ធ្មេញ?
វាមិនពិបាកដូចអ្វីដែលអ្នកបានគិតទេ ព្រោះអ្វីដែលពេទ្យធ្មេញ សេហ្វហ្វិល និងក្រុម​របស់​គាត់​បាន​ធ្វើ គឺ​មិនបើកគម្រប​ទេ។ ត្រឹមត្រូវហើយ ពួកគាត់រក្សាគម្របនៅបិទជិតដដែល ហើយបើកច្រកតាមមាត់បំពង់នៅចុងម្ខាងទៀត!
វាប្រាកដជាងាយ​ស្រួលជាង ដោយច្រកចូលបំពង់តាមច្រកមាត់ធំ ជាពិសេសបើមានអ្វីសម្រាប់​ច្របាច់ថ្នាំនោះចូលបំពង់ ដូចជាស៊ីរ៉ាំងជាដើម។ ជាចុងក្រោយ អ្វីដែលយើងត្រូវធ្វើ គឺបិទមាត់នោះឱ្យជិត នោះថ្នាំដុសធ្មេញនឹងមិនចេញមកទេ។
បច្ចុប្បន្ន បំពង់ថ្នាំដុសធ្មេញត្រូវបានចាក់បំពេញដោយប្រើម៉ាស៊ីន។ បំពង់ទទេទាំងអស់ត្រូវតម្រង់ជាជួរ នៅលើខ្សែច្រវាក់ចល័តមួយ ដោយដាក់ក្បាលបំពង់បិទជិតចុះក្រោម ហើយដាក់ផ្នែកចំហឡើងលើ។ ធុងដ៏ធំមួយពេញទៅដោយថ្នាំដុសធ្មេញ ត្រូវបានដាក់នៅពីលើខ្សែច្រវាក់នោះ។
នៅពីក្រោមធុង ថ្នាំដុសធ្មេញត្រូវបានចាក់ឱ្យចូលក្នុងបំពង់ នៅពេលដែលបំពង់ផ្លាស់ទីតាមខ្សែច្រវាក់ចល័តនោះ។ ប៉ុន្តែ ថ្នាំដុសធ្មេញមិនត្រូវបានបំពេញឱ្យពេញនោះទេ។ ចន្លោះប្រហែលមួយសង់ទីម៉ែត្រ ត្រូវបានទុកដើម្បីបិទគម្រប។ ពេលនេះបំពង់រួចរាល់សម្រាប់បិទហើយ។
វិធីបុរាណរបស់ជនជាតិឥណ្ឌា ដើម្បីធ្វើឱ្យធ្មេញស្អាតមនុស្សជាច្រើនបានប្រើដាទុន មែកនីម ឬដើមបាប៊ូលជំនួសឱ្យច្រាសដុសដែលផលិតដោយរោងចក្រ។ ដាទុនធ្វើឱ្យធ្មេញ និងអញ្ចាញមានសុខភាពល្អ។ ប៉ុន្តែ តើអ្នកដឹងទេថា ច្រាសដុសធ្មេញអ្វីដែលល្អបំផុត?
នោះគឺចង្អុលដៃរបស់អ្នក នេះបើតាមយោបល់របស់ទន្ដបណ្ឌិត។ វាល្អបំផុតសម្រាប់ធ្មេញ និងអញ្ចាញ។ ចុះអ្នកធ្លាប់ប្រើម្សៅដុសធ្មេញទេ?
តើអ្នកបានសង្កេតដឹងក្លិនអ្វីដែលភ្ជាប់ជាមួយម្សៅនោះទេ?
ឱសថ និងគ្រឿងទេសដែលល្អសម្រាប់ធ្មេញ មានជីអង្កាម ផ្កាក្លូវ ឈើអែម ម្រេចខ្មៅ និងម្រះព្រៅ។ ការបរិភោគផ្លែឈើដែលមានជាតិសរសៃច្រើន និងបន្លែ ដូចជាផ្លែប៉ោម និងការ៉ុត គឺល្អណាស់សម្រាប់សម្អាតធ្មេញ។
លេងសប្បាយជាមួយគម្របថ្នាំដុសធ្មេញ
ខ្ញុំមិនដឹងថា ហេតុអ្វីបានជាខ្ញុំងេីបពីព្រលឹមទេថ្ងៃនេះ។ ខ្ញុំយល់ថាវាជាថ្ងៃចម្លែក!
វាដូចជាប្លែកពីធម្មតា។ ខ្ញុំឮសំឡេងមនុស្សស្រែកដាក់ខ្ញុំ។
គ្រែខ្ញុំហោះឡើងទៅលើ ហើយនាឡិកាខ្ញុំលូតឡើងខ្ពស់។
ឆត្រខ្ញុំវិលខ្ញាល់ ហេីយមួកពណ៌ក្រហមលាយខៀវបញ្ចេញសំឡេង!
តើមានរឿងអ្វីកេីតឡេីងនៅក្នុងបន្ទប់របស់ខ្ញុំ?
ខ្ញុំខ្លាចស្ទើរសន្លប់ហើយ!
កង្ហារបានប្រែទៅជាមឹកដ៏ធំមួយ ហើយតុក្កតាបងស្រីខ្ញុំអង្គុយស៊ីនំ និងស៊ីបាយធ្វើព្រងើយ។
មើលន៎ុះ!
ឆ្មាអង្គុយលើកៅអីប៉ាខ្ញុំ ហើយកណ្ដុរអានព័ត៌មានក្នុងទូរទស្សន៍!
ខ្ញុំឃើញខ្លួនឯងឡើងវែងនៅក្នុងកញ្ចក់!
ខ្ញុំចង់តែស្រែកយំ!
មើលន៎ុះ!
គ្រូវេទមន្តម្នាក់បានមកដល់។ គាត់និយាយថា៖ «សុំទោស!
សុំទោស!
ខ្ញុំនឹងធ្វេីឲ្យដូចដើមឡើងវិញ!»
«មែនហើយ!
មែនហើយ!
ខ្ញុំសារភាពថា ខ្ញុំបានធ្វើឲ្យបន្ទប់របស់អ្នកច្របូកច្របល់!»
មួយ...ពីរ...បី… អូភាំង!
អូភាំង!
សូមឲ្យត្រលប់ដូចដើមវិញ!
ម្តាយប្រាប់ សានូថា៖ «សានូ ម៉ែ មិនអាចពរកូនបានទេ​។ កូនធំហើយ!»
ឪពុកប្រាប់ សានូថា​៖ «សានូ កូនមិនអាចដើរទៅសាលាតែម្នាក់ឯងបានទេ។ កូននៅតូចណាស់់!»
តាប្រាប់ សានូថា៖ «សានូ ចៅមិនអាចគេងនៅក្នុងអង្រឹងកូនង៉ែតបានទេ។ ចៅធំហើយ!»
យាយប្រាប់ សានូថា៖ « សានូ ចៅមិនអាចពរប្អូនទៅសួនច្បារបានទេ។ ចៅនៅតូចណាស់!»
សានូ ឆ្ងល់ហេតុអ្វីក៏ធំពេក!
តូចពេក!។ ហេតុអ្វីសានូ ធំពេក និង តូចពេកក្នុងពេលតែមួយយ៉ាងហ្នឹង?
សានូ ធំពេកមិនអាចស្លៀករ៉ូបពណ៌ផ្កាឈូករបស់នាងពីមុនបានទេ។ នាងនៅតូចពេកមិនអាចធ្វើនំដោយខ្លួនឯងបានទេ។
តើសានូ ធំពេកមិនអាចជិះលើខ្នងតាបានមែនទេ?
តើ សានូ នៅតូចពេកមិនអាចពរប្អូនបានមែនទេ?
សានូ សួរខ្លួនឯងថា៖«តើខ្ញុំមានមាឌប៉ុណ្ណាទើបសមល្មម?»
ម្តាយញញឹម ហើយនិយាយថា« សានូ កូនធំល្មមអាចចូលរៀន​បានហើយ។»
ឪពុកនិយាយបន្ថែម៖ « ហើយកូននៅតូចល្មម ពុក អាចអៀវបាន។»
តានិយាយថា «ចៅធំល្មមអាចនាំតាដើរលេងពេលព្រឹកបាន។»
យាយនិយាយថា «ចៅនៅតូចល្មម យាយ​អាចនិយាយរឿងនិទានឱ្យស្តាប់បាន»។
អ្នកផ្ទះរបស់សានូ និយាយថា « សានូ តូចល្មម ធំល្មម គឺសមល្មមតែម្តង!» ទាំងអស់គ្នាឱបនាងយ៉ាងកក់ក្តៅ។
ខ្ញុំរកផ្ទះមិនឃើញទេ។
តើនេះជាផ្ទះឯងឬ?
ទេ!
នេះជាផ្ទះបងចាប។
តើនេះជាផ្ទះឯងឬ?
ទេ!
នេះជាផ្ទះបងប្រចៀវ។
តើនេះជាផ្ទះឯងឬ?
បាទ!
នេះជាផ្ទះរបស់ខ្ញុំ។
ខ្ញុំសូមអរគុណបងដំរី។
រីងរីងទៅសួនកុមារ។
រីងរីងជួបពីបពីប។
ពីបពីបទៅឋានីយ។
ពីបពីបជួបឆុកឆាក់។
ឆុកឆាក់ទៅវាល។
ឆុកឆាក់ជួបរ៉ឺងរ៉ឺង។
រ៉ឺងរ៉ឺងទៅសៀមរាប។
រ៉ឺងរ៉ឺងជួបទីនទីន។ពួកគេទាំងប្រាំទៅលេងសៀមរាប។
ផ្ទះរបស់ប៊ុនធី នៅក្បែរព្រៃ។ហើយមានសត្វបក្សីនៅជុំវិញ ដែលសត្វបក្សីទាំងនោះតែងតែច្រៀងចម្រៀងយ៉ាងពិរោះ។‹‹ឃូ - អ៊ូ!
ឃូ - អ៊ូ!›› សត្វបក្សីច្រៀង។
ប៊ុនធីអង្គុយ ហើយស្តាប់សត្វបក្សីច្រៀងដោយក្តីរីករាយ។
ជារៀងរាល់ថ្ងៃ ឪពុករបស់ប៊ុនធីយកសត្វបក្សីមួយក្បាលទៅព្រៃ ដើម្បីជួយចាប់សត្វបក្សីដទៃទៀត។
ឪពុករបស់ប៊ុនធីចាប់សត្វបក្សីម្តងមួយៗ ហើយនាំវាទៅផ្ទះទាំងអស់។
ផ្ទះរបស់ប៊ុនធីពោរពេញទៅដោយសត្វបក្សី។  ប៉ុន្តែបន្ទាប់ពីពេលខ្លះពួកវាស្រែកថ្ងូរយ៉ាងក្រៀមក្រំ ជំនួសទៅវិញ។
ថ្ងៃមួយ ប៊ុនធីភ្ញាក់ឡើង ហើយឃើញថា គ្មានសត្វបក្សីមួយក្បាលណាកំពុងច្រៀងទៀតទេ។
គាត់ព្យាយាមរកវិធីដើម្បីធ្វើឱ្យសត្វបក្សីទាំងនោះសប្បាយរីករាយ ហើយឱ្យពួកគេច្រៀងម្តងទៀត។ គាត់ចិញ្ចឹមពួកគេដោយឱ្យស៊ីចំណីប៉ុន្តែពួកគេលែងស៊ីចំណីទាំងនោះទៀតហើយ។
គាត់សួរពួកសត្វបក្សី ‹‹តើមានអ្វីកើតឡើងចំពោះពួកឯង?›› ‹‹តើពួកឯងចង់ត្រឡប់ទៅព្រៃវិញមែនទេ?››
ប៊ុនធីក៏សម្រេចចិត្តនិយាយជាមួយឪពុករបស់គាត់។
ប៊ុនធី និងឪពុករបស់គាត់យកសត្វបក្សីទាំងនោះត្រឡប់ទៅក្នុងព្រៃវិញ ហើយបានដោះលែងពួកគេឱ្យមានសេរីភាព។
នៅពេលដែលសត្វបក្សីហើរទៅឆ្ងាយ ពួកវាបានក្រឡេកមើលមកប៊ុនធីដោយស្នាមញញឹម។
ព្រឹក​បន្ទាប់ ប៊ុនធីឮសត្វបក្សីទាំងអស់ច្រៀងដោយរីករាយនៅលើដើមឈើក្បែរផ្ទះរបស់គាត់។  ‹‹ឃូ - អ៊ូ!
ឃូ - អ៊ូ- អ៊ូ!››
ខ្ញុំឈ្មោះ ស៊ីយ៉ាម។ ខ្ញុំមានអាយុ១០ឆ្នាំ។ ខ្ញុំមានរូបរាងស្គមបន្តិច តែខ្ញុំក្លាហានណាស់។ ក្រោកពីគេងរាល់ថ្ងៃដើម្បីទៅសាលា មិនសប្បាយសោះ។ ពេលខ្ញុំក្រោកពីគេង ខ្ញុំនៅងងុយគេងខ្លាំងណាស់ រហូតដល់ខ្ញុំគិតថាខ្ញុំអាចដើរដួល។
ភ្នែកខ្ញុំបិទ ពេលដែលខ្ញុំកំពុងដុសធ្មេញ។ ខណៈនោះ ខ្ញុំឮសំឡេងម្ដាយខ្ញុំកំពុងតែប្រញាប់ប្រញាល់ធ្វើម្ហូប។ អារម្មណ៍របស់ខ្ញុំចាប់ផ្ដើមរវើរវាយ ហើយខ្ញុំចាប់ផ្តើមគិតប្លែកៗពីរឿងជាច្រើន។
ចុះបើសិនជា ករបស់ខ្ញុំ វែងជាងនេះ១០ដង?
ក្បាលខ្ញុំនៅសាលា ហើយខ្លួនខ្ញុំនៅផ្ទៈដែលជាកន្លែងខ្ញុំចង់គេង?
ចុះបើសិនជា ជើងរបស់ខ្ញុំវែងដូចជាដើមឈើ?
សាលារៀនមានកម្ពស់ត្រឹមជង្គង់របស់ខ្ញុំ!
ចុះបើសិនជា ដៃរបស់ខ្ញុំ មានកម្លាំងខ្លាំង?
ខ្ញុំប្រាកដជាអាចលើកម្ដាយខ្ញុំបានយ៉ាងងាយ។
ចុះបើសិនជា ធ្មេញរបស់ខ្ញុំអាចទំពាអាហារបានគ្រប់មុខទាំងអស់?
ខ្ញុំនឹងញ៉ាំគ្រប់អាហារដែលខ្ញុំចង់ញុំា!
ចុះបើសិនជា ពោះរបស់ខ្ញុំមូលធំខ្លាំង?
មិត្តភក្តិរបស់ខ្ញុំអាចហក់លោតលេងលើពោះខ្ញុំបាន!
ចុះបើសិនជា ត្រចៀករបស់ខ្ញុំធំដូចត្រចៀកដំរី?
ខ្ញុំនឹងអាចស្តាប់ឮអ្វីៗគ្រប់យ៉ាងទាំងជិតទាំងឆ្ងាយ។
ចុះបើសិនជា??
?....រំពេចនោះ ម៉ាក់របស់ខ្ញុំស្រែកថា “ស៊ីយ៉ាម យឺតម៉ោងទៅសាលាហើយ តើកូនកំពុងគិតអ្វីហ្នឹង?”
ពេលនោះ ខ្ញុំភ្ញាក់ខ្លួនព្រើត ខ្ញុំកំពុងតែកាន់ច្រាសដុសធ្មេញនៅឡើយ។ ខ្ញុំញញឹម បន្ទាប់មកទៀតខ្ញុំក៏ស្រមើស្រមៃបន្តទៀត។
តើអ្នកដឹងទេថា សត្វអ្វីដែលយឺតជាងគេនៅលើពិភពលោក?
គឺសត្វអណ្ដើក។
តើសត្វអ្វីដែលរត់លឿនជាងសត្វអណ្ដើក?
គឺសត្វពស់។
តើសត្វអ្វីដែលរត់លឿនជាងសត្វអណ្ដើក និងសត្វពស់?
គឺសត្វកណ្ដុរ។
តើសត្វអ្វីដែលរត់លឿនជាងសត្វអណ្ដើក សត្វពស់ និងសត្វកណ្ដុរ?
គឺសត្វបង្កួយ។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ និងសត្វបង្កួយ?
គឺសត្វដំរី។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ  និងសត្វដំរី?
គឺសត្វឆ្មា។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ សត្វដំរី និងសត្វឆ្មា?
គឺសត្វកញ្ជ្រោង។
តើសត្វអ្វីដែលរត់លឿនជាងសត្វអណ្តើកសត្វពស់ សត្វកណ្ដុរ
សត្វបង្កួយ សត្វដំរី សត្វឆ្មា និងសត្វកញ្រ្ជោង?
គឺសត្វទន្សាយ។
តើសត្វអ្វីដែលរត់លឿនជាងសត្វអណ្ដើក សត្វពស់  សត្វកណ្ដុរ សត្វបង្កួយ
សត្វដំរី សត្វឆ្មា សត្វកញ្ជ្រោង និងសត្វទន្សាយ?
គឺសត្វសេះ។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ សត្វដំរី
﻿សត្វឆ្មា សត្វកញ្ច្រោង សត្វទន្សាយ និងសត្វសេះ?
គឺសត្វខ្លារខិន។
ពីឈី ពិបាកចិត្ត និងឯកោ។ថ្ងៃម្សិលមិញ វានៅជាមួយត្រីបបែលម៉ាន់តាមួយហ្វូង។ពួកគេនៅឆ្ងាយពីឆ្នេរកោះអាន់ដាម៉ាន់ និងកោះនីកូបា។ ទីនោះពួកគេបានស៊ីត្រីអស់ច្រើនសន្ធឹកសន្ធាប់។
ពីឈី ពិបាកចិត្ត និងឯកោ។ថ្ងៃម្សិលមិញ វានៅជាមួយត្រីបបែលម៉ាន់តាមួយហ្វូង។ពួកគេនៅឆ្ងាយពីឆ្នេរកោះអាន់ដាម៉ាន់ និងកោះនីកូបា។ ទីនោះពួកគេបានស៊ីត្រីអស់ច្រើនសន្ធឹកសន្ធាប់។
ពេលនោះមានផ្លេកបន្ទោរឆ្វាចលាយសំឡេងផ្គរលាន់។ ពីឈី វង្វេងទិសដៅហើយ។ សមុទ្រប្រែខ្មៅងងឹតសម្រាប់វា។ រលកធំមួយបោករុញច្រានវាទៅក្រោមកប៉ាល់។អ្ហា!
មានស្នាមរលាត់នៅក្រោមពោះវា។
វាដឹងថាត្រូវធ្វើអ្វីហើយ។វាត្រូវស្វែងរកមិត្តភក្ដិរបស់ខ្លួន។ ប៉ុន្តែដំបូងវាត្រូវព្យាបាលរបួសសិន។វាខំហែលសំកាំងយ៉ាងលឿនទៅកាន់ឆ្នេរ។
បេះដូង ពីឈី លោតញាប់។វាគិតថា មិនគួរខ្លួនវាធំបែបនេះសោះ។ ប្រវែងវា១០ម៉ែត្រ ទម្ងន់ជាង៩០០គីឡូក្រាម!
វាត្រូវទៅមន្ទីរពេទ្យ។ លឿនឡើង!
ជីវិតវាពឹងលើខ្លួនវាហើយ។
ពេលនោះ វាឃើញប៉មបំភ្លឺនៅលើឆ្នេរ។វាលោតយ៉ាងសប្បាយ។ ពីឈី បានមកដល់មន្ទីរពេទ្យហើយ។ នោះជាមន្ទីរពេទ្យធម្មជាតិ។
ភ្លាមនោះ ហ្វូងត្រីតូចៗដ៏ច្រើនបានហែលជុំវិញវា។ ត្រីដែលវាស៊ីពីមុន ពេលនេះក្លាយជាពេទ្យព្យាបាលវាម្ដង។ពួកគេបានសម្អាតស្នាមមុតដ៏ជ្រៅនៅលើពោះវា។
“ត្រីអ្នកសម្អាត”ទាំងនេះនាំគ្នាស៊ីច្បិចស្បែកដែលដាច់រលាត់។ មិនយូរប៉ុន្មាន ពីឈី ក៏បានធូរស្បើយ។វាស្រឡាញ់មហាសមុទ្រឥណ្ឌាណាស់។ ទីនេះមានភាវៈមានជីវិតជាង ៥០០ប្រភេទ កំពុងរស់នៅ។
មិត្តអ្នកអាន៖មហាសមុទ្រឥណ្ឌាមានឈ្មោះសំស្ក្រឹតថា រតនករ (រៈតៈន៉ៈកៈរៈ ឬរៈតៈន៉ៈក) មានន័យថារ៉ែត្បូង ឬអ្នកផលិតត្បូងឬអ្នកជីកត្បូង។បបែលម៉ាន់តាតែទៅកាន់ស្ថានីយ៍សម្អាត។ ស្ថានីយ៍សម្អាត នេះអាចហៅម្យ៉ាងទៀតថាមន្ទីរពេទ្យធម្មជាតិក្នុងសមុទ្រ។ នៅទីនោះ ត្រីតូចៗដូចជាត្រីអប្សរជាដើមហែលក្នុងស្រកីបបែលម៉ាន់តា និងលើស្បែករបស់វា។ គេហៅត្រីទាំងនោះថា ត្រីអ្នកសម្អាត។ព្រោះពួកវាជួយសម្អាតបបែលម៉ាន់តាដោយស៊ីប៉ារ៉ាសិត និងជាលិកាស្បែកដែលងាប់។ថ្វីបើបបែលម៉ាន់តាមានខ្លួនធំក៏ដោយ ប៉ុន្តែវាជាត្រីស្លូត។ពួកវាត្រូវសត្វធំៗដូចជាឆ្លាមនិងបាឡែន ព្រមទាំងមនុស្សប្រមាញ់ជាចំណី។
#6FrameStoryChallenge: ពិធីហែរក្បួនសិល្បៈរូបភាពក្នុងសៀវភៅនេះ ត្រូវបានបង្កើតឡើងជាផ្នែកនៃ #6FrameStoryChallenge ដែលជាយុទ្ធនាការអនឡាញ របស់ Pratham Books ដែលមានគោលបំនងបង្កើតរូបភាពដ៏ស្រស់ស្អាត សម្រាប់ Storyweaver។ ចំនុចសំខាន់នៃ​ #6FrameStoryChallenge គឺការបង្ហាញពីសាច់រឿងដ៏ល្អមួយ ដោយប្រើប្រាប់ រូបភាព ចំនួន ៦ ផ្ទាំងប៉ុណ្ណោះ។យុទ្ធនាការនេះ បានជំរុញទឹកចិត្តវិចិត្រករប្រហែល ៧០​នាក់ ក្នុងការផ្ដល់ទាំងពេលវេលា និងជំនាញរបស់ខ្លួន ទៅកាន់វេទិកាបោះពុម្ពសៀវភៅកុមារ បែបopen-source ដំបូងគេបំផុត ក្នុងប្រទេសឥណ្ឌា។ យុទ្ធនាការសាកល្បងមួយនេះ បានក្លាយជាការហែរក្បួនសិល្បៈមួយ ដែលនាំមកនូវ រូបភាពសិល្បៈប្រមាណ ៥០០​ រូបភាព។ការនិទានរឿងដែលគ្មានអក្សរនេះ បានលុបបំបាត់នូវរនាំងភាសា ហើយផ្ដល់នូវសក្ដានុពលដ៏ច្រើន ដោយលើកទឹកចិត្តសហគមន៍របស់ Storyweaver ដែលកំពុងតែកើនឡើងអោយស្រមៃឃើញរឿងជាច្រើន តាមរយៈរូបភាពនេះ។ #6FrameStoryChallenge គឺជាការដាស់តឿនដ៏ខ្លាំងក្លាមួយ អំពីការសហការគ្នាដើម្បី បំពេញនូវគោលបំនងរបស់យើងគឺ៖ "សៀវភៅក្នុងដៃកុមារគ្រប់រូប​"។
កណ្តុរជាសត្វមិនចេះនៅស្ងៀមទេ។
ថ្ងៃនេះវាចង់លេងលោតមឹក តែពុំមាននរណាលេងជាមួយទេ។
អូ!
ខ្ញុំទៅរកអ្នកជិតខាងរបស់ខ្ញុំសិន។
ពពែជាសត្វចូលចិត្តនៅស្ងៀមស្ងាត់។
តុក!
តុក!
មក៍ បងពពែ!
ទៅលេងលោតមឹកជាមួយខ្ញុំ។
ទេ ទេ!
ខ្ញុំត្រូវការដេកឱ្យបានច្រើន។
មក៍!
ទៅលេងលោតមឹកជាមួយខ្ញុំ។ ពពែនៅតែមិនព្រមក្រោកចេញពីគ្រែ។
ទៅក៏បានដែរ!
ពពែលោតចុះលោតឡើងបានផ្ទះច្រើនជាងកណ្តុរ។
លេងលោតមឹកសប្បាយណាស់។ មានមិត្តភក្តិលេងជាមួយ កាន់តែសប្បាយថែមទៀត។
រ៉ក់​គី​ស្រែក​ពេល​វា​ឃើញស្រមោច។រ៉ូស​រាំ​ជាន់​លើ​ពួកវា​។
រ៉ក់គីទន្ទាំ​ជើង​ពេល​វាឃើញសត្វ​កញ្ចែ​។រ៉ូស​ហក់ជាន់ពួក​​វា​ម្តង​មួយៗ។
រ៉ក់គីរត់ជារង្វង់ដេញសត្វ​ឃ្មុំ។រ៉ូស​ត្រ​ដាង​ដៃដាក់​ពួក​វា​​។
“កូន​កំពុង​ធ្វើ​អីនឹង​រ៉ូស?” ម្តាយ​នាង​សួរ។“​យើងកំពុងសម្លាប់​សត្វល្អិតទាំងអស់នេះណា​ម៉ែ​។” “ប៉ុន្តែ​​ហេតុអ្វី?”
“សត្វល្អិតទិច​យើង ហើយខាំយើង។ ពួកគេធ្វើឱ្យយើងរមាស់ ហើយ​មាន​ស្នាម។​”  រ៉ូស​ឆ្លើយ​។រ៉ក់​គី​ស្រែ​បាបា​បញ្ចាក់ថា​យល់​ស្របតាមគំនិត​របស់​រ៉ូស​។
“តើកូន​ចូលចិត្តទឹកឃ្មុំទេរ៉ូស?” ម្តាយ​នាង​សួរ។“ដាក់​វា​លើនំប៉័ងខ្ញុំ” រ៉ូស​និយាយ​។
“តើកូន​គិតថានរណាជាអ្នក​ផលិត​ទឹកឃ្មុំ?” ម្តាយ​សួរដោយចង្អុលទៅសត្វឃ្មុំ។“អូ៎!” រ៉ូស​និយាយ។
ចុះ​ឯងចូលចិត្សស៊ី​បន្លែ​ក្នុង​សួនទេ​រ៉ក់គី​?
ម្តាយ​សួរ​។រ៉ក់គីសើចស្ងាញមួយ​ទំហឹង​ដូច​ដែល​ពពែ​អាច​ធ្វើ​បាន​​។“តើកូន​គិតថានរណាការពារ​បន្លែ​មិន​ឲ្យ​សត្វ​ល្អិតចង្រៃ​ស៊ី?” ម្តាយ​សួរ។
ដូច្នេះបើគ្មានសត្វល្អិត យើងគ្មានទឹកឃ្មុំ គ្មានបន្លែ​ និងមានខ្មោច​កន្លាតច្រើនម៉ែនទេម៉ែ​​?
រ៉ូសសួរ។“ពិតហើយ​កូន​!"
ម្តាយ​និយាយ។“បើ​អញ្ចឹងពួ​កយើងគួ​រធ្វើ​យ៉ាង​ម៉េចទៅ​ម៉ែ?”
សានី កំពុងរំភើបក្នុងចិត្ត។ ថ្ងៃនេះ នាងមានអាយុប្រាំមួយឆ្នាំហើយ!
​ប៉ាប៉ារបស់នាង​កំពុងធ្វើការីនំប័ុងយ៉ាងពិសេស​។ ​មិត្តជិតស្និទ្ធរបស់សានី​​មានដូចជា ​អាម៉ាន់ ​សូរិយា ហារីត ​ជូជូ ការ៉ាន់ ម៉ារី ​ព្រីយ៉ា (ដែលជាក្មេងឆ្នាស់ជាងគេ) រហាន់ និងសាន នឹងមក​ចូលរួម​ពិធីជប់លៀងនេះ។
សំឡេងគោះទ្វារឮសូរ "តុក តុក"។ ម៉ារី មកដល់។ នាងបានយកកាដូ​មួយយ៉ាងធំ។ សំឡេងគោះទ្វារទៀតហើយ "តុក តុក!
តុក តុក"។ មិនយូរប៉ុន្មាន ​​ភ្ញៀវទាំង​ប្រាំបួននាក់ក៏មកដល់។ ពួកគេហ៊ោកញ្ជ្រៀវ។
សានី និយាយ "តោះ!
យើងលេងបិទពួន" ។ សានី​ ចូលចិត្តលេងបិទពួនណាស់ ព្រោះនាងមានវិធី​មិនឱ្យនរណារកឃើញ។ ពេលខ្លះ ម៉ារី ចំណាយពេលរក សានី ដល់ទៅមួយម៉ោងឯណោះ នៅតែរកមិនឃើញទៀត។ ​ពួកគេចាប់ផ្តើមលេងបិទពួន។ ស្រីឆ្នាស់ព្រីយ៉ា ស្រែកថា "ម្ចាស់ខួបកំណើត ចាប់រាប់លេខទៅ"។
មួយសន្ទុះក្រោយមក ស្រាប់តែមានសំឡេងគោះទ្វារ "តុក តុក"។ នរណាគេជាអ្នកគោះទ្វារ?
គាត់គឺប៉ារបស់ជូជូ ស្លៀកពាក់យ៉ាងស្អាតបាត។ ​គាត់គឺជាអ្នក​បើកឡាន​ឲ្យសណ្ឋាគារធំមួយ។ ​ប៉ារបស់ជូជូ បាននិយាយថា "ពូត្រូវទៅធ្វើការ។ ​ជូជូ ត្រូវទៅផ្ទះវិញហើយដើម្បីមើលប្អូនតូច។ ​ប៉ាសូមទោស ជូជូ។ រីករាយថ្ងៃកំណើត សានី"។
ជូជូ ចេញទៅទាំងមុខស្រពោន។ សានី ក៏មិនសប្បាយចិត្តដែរ។ ពេលនេះ នៅសល់ភ្ញៀវតែប្រាំបីនាក់ទេនៅពិធីជប់លៀង។ ស្រីឆ្នាស់ ព្រីយ៉ា ស្រែកថា "តោះ!
យើងលេងបន្តទៀត"។ សានី សម្លឹងទៅព្រីយ៉ា​ ក្រោយមកក៏បិទភ្នែក រួចរាប់លេខដើម្បីឲ្យមិត្តភក្តិនាងរត់ពួន។
សានី ចាប់ផ្តើមរាប់លេខ "១, ២, ៣..." ការ៉ាន់ រមួលខ្លួនចូលក្នុង​កន្ទេល។ ​"៤, ៥, ៦..." ព្រីយ៉ា ហក់ឡើងចូលក្នុងធ្នើរ។ ​"៧, ៨, ៩..." ហារីត រត់ចេញតាមមាត់ទ្វារ។ "១០!"
​សានីស្រែក។ "ត្រៀម​ហើយឬនៅ គ្នាទៅហើយ"។
សានី​ ត្រូវរកមនុស្សប្រាំបីនាក់!
សានី រត់ជុំវិញបន្ទប់ ហើយក៏ជំពប់ជើងនឹងកន្ទេល។ សានី ស្រែក "អូយ"។ អ្នកនៅក្នុងកន្ទេលក៏ស្រែក "អូយ" ដែរ។ សានី និយាយបណ្តើរ ច្រៀងបណ្តើរថា "ខ្ញុំឃើញ ការ៉ាន ហើយ"។ អាណិត ការ៉ាន ណាស់។​ ឥឡូវ សានី ត្រូវរកមនុស្សប៉ុន្មាននាក់ទៀត?
ប្រាំពីរនាក់!
ឆ្កែរបស់ សានី ឈ្មោះ រ៉ាចា រត់ចូលក្នុងបន្ទប់អូសកន្សែងពណ៌ផ្កាឈូកទៅជាមួយ រួចព្រុស "​វូ៎ស ​វូ៎ស ​វូ៎ស!
"។ សូរិយា រត់ពីក្រោយឆ្កែនោះ រួចស្រែកថា "ឆ្កែនេះអាក្រក់ណាស់ ពិតជាខូចមែន"។ សានីសើច រួចនិយាយថា "ខ្ញុំរក សូរិយា ឃើញហើយ!"
។ ងាយស្រួលមែន!
នៅសល់ប៉ុន្មាននាក់ទៀត?
ប្រាំមួួយនាក់!
សានី រត់ចូលក្នុងបន្ទប់គេង។ គ្មាននរណាម្នាក់ពួនពីក្រោយពូកទេ។ ហើយក៏គ្មាននរណាម្នាក់នៅក្នុងហឹបដែរ។
បន្តិចក្រោយមក មានសំឡេងកណ្ដាស់ចេញពីទូខោអាវ "អាច...ឈីស!"
។ សានីទាញទ្វារទូបើក។ រ៉ូហានកណ្ដាស់ម្ដងទៀត "អាច...ឈីស"។ អាម៉ាន់ រអ៊ូរទាំថា "នៅនេះ មានធូលីច្រើនម៉្លេះ!"
។ សានី ទះដៃដោយរីករាយរួចនិយាយថា "ខ្ញុំរក រ៉ូហាន និងអាម៉ាន់ឃើញហើយ"។ នៅសល់ប៉ុន្មានទៀត?
បួននាក់!
សានី ឡើងលើដំបូលផ្ទះ។ មានអ្វីមួយកំពុងកម្រើកនៅពីក្រោយ​អាងទឹក។ ​សានី លូនចូលទៅជិត។ ឆ្មា​លោតផ្លោតចេញមកទំលើ​ស្នួខោអាវ។ សម្រែករន្ធត់​មួយចេញពី សារុង​របស់់ម៉ាក់ ​សានី ​ហើយ ​ក៏ដួល​នៅនឹងដី។ សានី សើច ហើយនិយាយថា "ខ្ញុំរក សាន ឃើញហើយ" ។ ​សល់ប៉ុន្មាននាក់ទៀត?
បីនាក់ទៀត!
បន្តិចក្រោយមក មានសំឡេងអ្វីមួយចេញមក "ចេញទៅ!
ចេញទៅ"។ មានរឿងអីកើតឡើងហ្នឹង?
សានីប្រញាប់រត់ទៅក្នុងសួនច្បារ។ នៅពីក្រោយគុម្ពស្មៅ សានី ឃើញក្មេងស្រីពីរនាក់ក្នុងសភាពភ័យខ្លាច និងឃើញឃ្មុំកន្ធាត់មួយក្បាល។ សានី ស្រែកបណ្តើរ រត់ចេញពីឃ្មុំបណ្តើរ "ខ្ញុំឃើញ ហារីត និង ​ម៉ារី ហើយ"។ នៅសល់ប៉ុន្មានទៀត?
ម្នាក់ទៀត!
ការីនំប័ុងជះក្លិនឈ្ងុយឈ្ងប់ពេញផ្ទះ។ សានី ចាប់ផ្តើមកូរពោះ។ ម៉ាក់របស់ សានី ស្រែកហៅអ្នកទាំងអស់គ្នាថា "ដល់ម៉ោងកាត់នំហើយ សានី។ យើងកំពុងចាំណា៎!
"។ គ្រប់គ្នាចាប់ផ្តើមច្រៀងថា "រីករាយថ្ងៃកំណើត សានី!"
។ ​ស្រាប់តែមានសំឡេងស្រែកដោយកំហឹងមកថា "នែ៎!
ឯងរកខ្ញុំមិនទាន់ឃើញនៅឡើយទេ"។
សានីប្រឹងទប់សំណើច​ រួចនិយាយថា​ "ខ្ញុំរកឃើញ ព្រីយ៉ា ហើយ!
"។ ហារីត សើចរួចនិយាយថា "ញ៉ាំនំទេ?
"។ សូរិយា និយាយសើចតិចៗថា "ឯងហ៊ានសើចចំអកដាក់..." ។ ព្រីយ៉ា ញ័រដៃ។ ក្ដុក!
នាងធ្លាក់ពីលើធ្នើរ ទើរលើគំនរខ្នើយ។
សានីមិនសើចទេ។ នាងជួយលើក ព្រីយ៉ា ឡើង។ សានី កាត់នំមួយដុំធំឲ្យ ព្រីយ៉ា។ ព្រីយ៉ា និយាយយ៉ាងសុភាពថា "អរគុណ!
"។ ព្រីយ៉ា លែងឆ្នាស់ទៀតហើយ រួចនិយាយថា "រីករាយថ្ងៃកំណើត សានី"។ សានី ញញឹម។ នៅសល់ប៉ុន្មានដែលត្រូវរកទៀត?
សូន្យ!
ដកវាចេញ!
មិត្តភក្តិរបស់សានីប្រាំបួននាក់បានមកចូលរួមពិធីជប់លៀង។ នៅពេលដែលជូជូទៅបាត់ ចំនួនមនុស្សតិចជាងប្រាំបួន មួយ គឺប្រាំបីនាក់។ មិត្តម្នាក់ត្រូវបានដកចេញពីក្រុម។ យើងអាចសរសេរបានថា ៖ មិត្តភក្តិ៩នាក់ ដក ជូជូ១នាក់ចេញ គឺសល់មិត្តភក្តិ៨នាក់ទៀត។ (មិត្តភក្តិ៩នាក់ - ជូជូ ១= មិត្តភក្តិ៨នាក់)
នៅពេលមានមិត្តប្រាំមួយនាក់ទៀតត្រូវរក សានី រកឃើញ រ៉ូហាន និងអាម៉ាន់។ ឥឡូវ​នេះ នៅសល់ពីរនាក់ទៀត ទើបបានប្រាំមួយ។ មិត្តពីរនាក់ត្រូវដកចេញ។ យើងអាចសរសេរ ៖ ៦​ - ២ =​៤ (មិត្ត៤នាក់ទៀត)។ វិធីដកលេខតូចចេញពីលេខធំ ហៅថា វិធីដក។ វិធីដកអាចប្រើបានច្រើនយ៉ាង។
យើងក៏អាចប្រើវិធីដក​គ្រាប់ឃ្លីបានដែរ។ ប្រសិនបើយើងមានគ្រាប់ឃ្លីចំនួន៩ រួចដកគ្រាប់ឃ្លី៣ចេញ ​តើនៅសល់គ្រាប់ឃ្លីចំនួនប៉ុន្មាន?
៩ (គ្រាប់ឃ្លី) - ៣ (គ្រាប់ឃ្លី) = ______________ (គ្រាប់ឃ្លីនៅសល់) ។ ហើយយើងក៏អាចប្រើវិធីដូចគ្នានេះចំពោះសន្លឹកលុយរបស់យើងដែរ។ ប្រសិនយើ​ងមានលុយ៨សន្លឹក រួចដក៤សន្លឹកចេញ តើមានលុយចំនួនប៉ុន្មានសន្លឹកនៅសល់?
​៨ (សន្លឹក) - ៤ (សន្លឹក) = _____________ (សន្លឹកលុយនៅសល់) ។ វិធីនេះអស្ចារ្យឬអត់?
សុខាលេងបិទពួនជាមួយពួកម៉ាក។
សុខាត្រូវរាប់លេខពី១ដល់១០០។១ ២ ៣...
សុខាចាប់ផ្ដើមរាប់លេខ។
សំពួនខាងក្រោយដើមឈើ។
បូរ៉ាពួនជិតឡាន។
ណាវីពួនខាងក្រោយទ្វា។
ធារីពួនខាងក្រោមធុង។
បូណាពួនខាងក្នុងធុងសាំង។
៣៧ ៣៨ ៣៩ ...អូ!
សុខាឈប់រាប់លេខ។សុខាភ្លេចលេខដល់លេខប៉ុន្មានហើយ។
សុខាចាប់ផ្ដើមរាប់លេខម្ដងទៀត។១ ២ ៣...ពួកមា៉កត្រូវពួនម្ដងទៀត។
លោកបាបា កំពុងតែចម្អិនសម្លខ្ទិះ។ គាត់ក៏លាន់មាត់ថា ៖ អ្ហា!..
សំបកដូងទៅណាបាត់ហើយ?
ប្អូនស្រីចំប៉ាចង់ផាត់គំនូរផ្ទៃមេឃ។ នាងក៏លាន់មាត់ថា​ ៖អូ!..
តើទឹកថ្នាំពណ៌ផ្ទៃមេឃបាត់ទៅណាហើយ?
អ្នកស្រីម៉ារី នឹកចង់លេងល្បែងស្វែងរកពាក្យ។​​ គាត់ក៏លាន់មាត់ថា​ ៖ ​ អូ!..
តើកាសែតបាត់ទៅណាហើយ?
លោកយាយដាឌី បាត់ម្ជុលដេរពីអាវរបស់គាត់ដូច ម្ជុលចេះបំបាំងកាយ។ គាត់លាន់មាត់ថា៖ អូ!..
តើឡេវអាវបាត់ទៅណាអស់ហើយ?
លោកបាបា និយាយថា ៖ក្នុងផ្ទះដូចជាស្ងាត់ម្ល៉េះ?
អាមីណា ច្បាស់ជាទៅធ្វើអ្វីម្យ៉ាងហើយ!..
អ្នកស្រី ម៉ារី សួរទៅលោកយាយដាឌីថា​៖ តើអាមីណាបាត់ទៅណា?
មានឃើញអាមីណាទេ?លោកយាយដាឌីក៏ឆ្លើយថា ៖  អាមីណាច្បាស់ជាទៅធ្វើអ្វីម្យ៉ាងហើយ!
អាមីណា ញញឹម​​ហើយឆ្លើយតប​៖ ខ្ញុំកំពុងធ្វើរូបមនុស្សភពផ្កាយ។ ប្អូនស្រីចំប៉ាលាន់មាត់ថា ៖ អូ!..នេះជាអ្វីដែល អាមីណា បានធ្វើតើ!
ចាបចេះហើរ។ សេកចេះហើរ ។
សេះមិនចេះហើរ។
ជីកចក់មិនចេះហើរ។
ទីទុយចេះហើរ។ ទុងចេះហើរ។
តោមិនចេះហើរ។
មៀមចេះហើរ។ មូសចេះហើរ។
ចៀមមិនចេះហើរ។
ពេលណាមួយ យើងនឹងហើរ។
ព្រឹកមួយ កូស៊ីក គិតថាខ្លួនឯងជាអ្នកស៊ើបអង្កេតមែនទែន។វាទើបបានពិលមួយថ្មីរលោងនិងកែវពង្រីកមួយពីហាងក្បែរផ្ទះវា។
ជីតាប្រាប់វាថា៖ “កូស៊ីក ថ្ងៃនេះចៅមើលទៅដូចអ្នកស៊ើបអង្កេតមែនទែនអ៊ីចឹង។តាឆ្ងល់ណាស់ថាតើចៅនឹងស្វែងរកអ្វីទៅហ្ន៎?”កូស៊ីក រំភើបចិត្តណាស់។វាក៏ដើរយ៉ាងលឿនសំដៅព្រៃដែលនៅជិតចម្ការរបស់ខ្លួន។
វាសម្លឹងមើលស្មៅសើមៗរួចនិយាយម្នាក់​ឯងថា៖ “ហ៊ឺម...ខ្ញុំគិតថាកន្លែងនេះទើបតែភ្លៀងរួច។”
ពិលនិងកែវពង្រីកអស្ចារ្យមែនទែន។ វាបានរកឃើញតម្រុងដំបូងហើយ។ មិនអន់ប៉ុន្មានទេសម្រាប់អ្នកស៊ើបអង្កេតលើកដំបូង!
បន្តិចមកវាសង្កេតឃើញមានវត្ថុក្រហមមួយចំនួននៅលើស្មៅ។ តើវាជាអ្វីទៅហ្ន៎?
មើលទៅដូចជាផ្សិត។ប៉ុន្តែតើអ្នកស៊ើបអង្កេតគួរទទួលយកបានទេ?
វាចង់ដឹងឲ្យរឹតតែច្បាស់។ ដូច្នេះវាក៏ចំទើតជើងជុំវិញវត្ថុទាំងនេះ។ រួចវាក៏ដកយកកែវពង្រីកមកពិនិត្យមើលឲ្យជិត។ ឆ្ងល់កាន់តែឆ្ងល់!
វាឃើញក្មេងស្រីតូចល្អិតម្នាក់។ នាងកំពុងអង្គុយក្រោមឆត្រមួយនៅទីនេះ។
កូស៊ីកមើលនាងតាមកែវពង្រីក។ វាសួរដោយក្លាហាន៖ “តើឯងជានរណា?
កំពុងធ្វើអីនៅទីនេះ?” ក្មេងស្រីតូច តក់ស្លុតព្រោះសំឡេងនិងភ្នែកធំៗពីក្រោយកែវពង្រីក។ នាងបោះឆត្រចោល ហើយផ្អែកទៅក្រោយទាំងភ័យខ្លាច។
តាមកែវពង្រីក កូស៊ីកមើលឃើញទឹកមុខនាងយ៉ាងច្បាស់។ ទឹកមុខនាងព្រួយបារម្ភ។ ដូច្នេះ កូស៊ីក ក៏ប្រាប់នាងថា៖ “កុំបារម្ភអី ខ្ញុំមិនធ្វើបាបនាងទេ។ ខ្ញុំចង់ធ្វើជាមិត្តរបស់នាង។”
នាងសម្លឹងមុខ កូស៊ីក មួយសន្ទុះរួចក៏សួរដោយទន់ភ្លន់ថា៖ “តើនៅភ្លៀងទៀតទេ?”កូស៊ីក តបថា៖ “អត់ទេ ភ្លៀងរាំងយូរហើយ។ ឯងមិនចាំបាច់ប្រើឆ័ត្រទៀតទេ។” ឯងក៏អាចប្រាប់មិត្តភក្ដិឯងឲ្យបិទឆ័ត្របានដែរ។
ក្មេងស្រីឡើងលើមួករបស់កូស៊ីក។ នាងញញឹមដាក់ កូស៊ីក យ៉ាងកក់ក្ដៅ។ “ខ្ញុំឈ្មោះ ឡាលីថា។ខ្ញុំរស់នៅក្នុងព្រៃនេះជាមួយគ្រួសារខ្ញុំ។ យើងមិនចេះសង់ផ្ទះទេ។ ដូច្នេះពេលភ្លៀងយើងប្រើឆត្រដើម្បីការពារខ្លួនពីទឹកភ្លៀង។”
កូស៊ីក និយាយ៖ “ខ្ញុំអាចបង្រៀននាង និងគ្រួសារនាងឲ្យចេះសង់ផ្ទះ។ឪពុកខ្ញុំនិយាយថា ថ្ងៃណាមួយខ្ញុំអាចក្លាយជាស្ថាបត្យករដ៏ចំណានម្នាក់។”ដល់ត្រឹមនេះក្ដីសុបិនចង់ក្លាយជាអ្នកស៊ើបអង្កេតរបស់ កូស៊ីក ត្រូវបញ្ចប់។ ក្ដីសុបិនបន្ទាប់ក៏បានចាប់ផ្ដើម។
យប់នេះ ខែរះពេញវង់ល្អណាស់។ សត្វទាំងឡាយក្នុងកសិដ្ឋានម៉ាងគូ កំពុងតែលង់លក់។ លើកលែងតែ ទីងគូ ប៉ុណ្ណោះ!
ទីងគូខ្សឹបប្រាប់ម៉ែរបស់វាថា៖ “ខ្ញុំអត់ងងុយគេងសោះម៉ែ។” ប៉ុន្តែម៉ែរបស់វា មិនបានឮវានិយាយឡើយ។ គាត់គេងលក់យូរហើយ។ ទីងគូ ងាកឆ្វេង ងាកស្ដាំ។ វាគេងម្ដងផ្ងារ ម្ដងផ្កាប់។ ប៉ុន្តែវានៅតែគេងមិនលក់!
ដូច្នេះ ទីងគូ ក៏ចេញទៅដើរលេងក្នុងយប់នោះ។ វាចង់ដឹងថាតើមានអ្វីខ្លះនៅពេលយប់។នៅលើមេឃ ទីងគូ ឃើញព្រះចន្ទពណ៌សមូលក្រឡង់កំពុងតែញញឹមមករកវា។ វាសប្បាយចិត្តយ៉ាងខ្លាំង។ ទីងគូគិតក្នុងចិត្ត៖ “ពេលរាត្រី ពិតជាស្រស់ស្អាតមែន។”
នៅចុងឈើឆ្ងាយពីនោះបន្តិច មានពន្លឺតូចៗ។ ពន្លឺភ្លើងតូចមួយ បានហើរចុះមក!
“ខ្ញុំជាអំពិលអំពែក” ពន្លឺតូចនោះបន្លឺឡើង។ “ខ្ញុំភ្លឺនៅពេលយប់ងងឹត!”ទីងគូក៏សួរថា៖ “តើឯងធ្វើជាមិត្តខ្ញុំបានទេ?”អំពិលអំពែក ក៏តបវិញថា “បាន!”។
ពេលនោះ មានអ្វីមួយបានហើរកាត់។ បន្ទាប់មកវាក៏ សំយ៉ុងក្បាលចុះក្រោមពីលើដើមឈើមួយ។ ទីងគូសួរថា៖ “ហ្អេបក្សី!
តើឯងឈ្មោះអ្វី?” សត្វនោះឆ្លើយថា៖ “ខ្ញុំមិនមែនជាបក្សីទេ ខ្ញុំជាប្រចៀវទេតើ។ ខ្ញុំអាចមើលឃើញនៅពេលយប់!”ទីងគូសួរថា៖ “តើឯងធ្វើជាមិត្តខ្ញុំបានទេ?”ប្រចៀវ ឆ្លើយវិញថា៖ “បាន!”
បន្ទាប់មកនៅគម្ពោតព្រៃជិតនោះក៏កម្រើកតិចៗ។ មានអ្វីកំពុងលាក់ខ្លួននៅទីនោះ!
ទីងគូសួរថា៖ “តើឯងជានរណា?” សត្វនោះក៏ឆ្លើយថា៖ “ខ្ញុំគឺកញ្ជ្រោង។ ខ្ញុំតែងចេញដើររកស៊ីពេលយប់។” ទីងគូ សួរទៀតថា៖ “តើឯងធ្វើជាមិត្តខ្ញុំបានទេ?”កញ្ជ្រោងតបវិញថា៖ “បាន!”។
រំពេចនោះ មានភ្នែករលោងមួយគូ សម្លឹងមករកវាពីលើដើមឈើ។ ទីងគូ ក៏សួរថា៖ “តើឯងជានរណា?” សត្វនោះក៏តបថា៖​ “ខ្ញុំជាទីទុយ។ ខ្ញុំរកចំណីនៅពេលយប់។”ទីងគូ សួរទៀតថា៖ “តើឯងធ្វើជាមិត្តខ្ញុំបានទេ?”ទីទុយឆ្លើយវិញថា៖ “បាន!”
“ច្រេចៗ!
ច្រេចៗ!”ទីងគូ សួរថា៖ “អ្នកណានៅទីនេះ?” សំឡេងមួយតបវិញថា ៖ “ខ្ញុំគឺចង្រិត។ ខ្ញុំស្រែកច្រេចៗពេលយប់ងងឹត។”ទីងគូ សួរថា៖ “តើឯងធ្វើជាមិត្តខ្ញុំបានទេ?”ចង្រិតឆ្លើយ៖ ​“បាន!”
ទីងគូ និងមិត្តភក្ដិទាំងអស់នាំគ្នាលោត ហក់ ប្រមៀលខ្លួន ទាល់តែ ទីងគូ ស្ងាប។ ទីងគូនិយាយថា៖ “ខ្ញុំងងុយគេងហើយ។ ឥឡូវ ខ្ញុំត្រូវទៅផ្ទះវិញហើយ។” វាសប្បាយចិត្តណាស់ ព្រោះមានមិត្តភក្ដិថ្មីៗច្រើនបែបនេះ។  ទីងគូ គេងសសុលជិតម៉ែរួចនិយាយថា៖ “ម៉ែ!
ពេលយប់មិនឯកោទេ។ ពេលយប់សម្បូររឿងអស្ចារ្យណាស់។” ម៉ែរបស់វាក៏ឆ្លើយថា៖ “ត្រូវហើយកូន!
មិត្តថ្មីៗរបស់កូនជាសត្វរាត្រីចរដូចឆ្កែព្រៃជាដើម។”
ម៉ែទីងគូ ឱបវាបណ្ដើរ និយាយបណ្ដើរថា៖ “សត្វរាត្រីចរស៊ីចំណី លេង និងចេញរកស៊ីនៅពេលយប់។ ពួកគេសម្រាកនៅពេលថ្ងៃ។ ឥឡូវកូនឆាប់គេងទៅ។ ការគេងធ្វើឲ្យកូនមានកម្លាំងដើម្បីលេងជាមួយមិត្តភក្ដិកូនពេលថ្ងៃនៅថ្ងៃស្អែកទៀត។ រាត្រីសួស្ដី កូនតូចរបស់ម៉ែ!​”
ព្រះចន្ទមូលក្រឡង់នៅតែបញ្ចេញពន្លឺស្រទន់ពេញមួយយប់។ទីងគូ ក៏គេងលក់យ៉ាងស្កប់ស្កល់ពេញមួយយប់ដែរ!
សួស្តី!តើអ្នកអាចមើលខ្ញុំឃើញទេ?គេមិនងាយមើលឃើញខ្ញុំទេ។
ខ្ញុំអាចមើលឃើញ ប៉ុន្តែមិនសូវច្បាស់ទេ ទោះបីជាខ្ញុំមានភ្នែកប្រាំបីក៏ដោយ។
មើលខ្ញុំលោត។មើលខ្ញុំយោល។ខ្ញុំបានចែករំលែកក្បាច់នេះជាមួយមនុស្សពីងពាងផងដែរ។
ខ្ញុំអាចវារលើជញ្ជាំងបាន កុំបារម្ភថាខ្ញុំធ្លាក់អី។ ចុងជើងដ៏ស្រមូវទាំងប្រាំបីរបស់ខ្ញុំ អាចឲ្យខ្ញុំភ្ជាប់ទៅនឹងអ្វីក៏បាន។
ខ្ញុំមិនសូវគេងច្រើនទេ។ ពេលយប់ឡើង ខ្ញុំដើររកចំណី។
ខ្ញុំដូចជាប៉ូលីសឣ៊ីចឹង ខ្ញុំចាប់សត្វចង្រៃ ដូចជា មូស សត្វល្អិត និងរុយជាដើម!
អូ ឈប់សិន នៅមានមួយទៀត។ ខ្ញុំទៅចាប់វាសិន។ លាហើយ!
ព័ត៌មានបន្ថែមអំពីសត្វពីងពាង!សត្វពីងពាងដែលតូចបំផុតមានទំហំប៉ុនចុងខ្មៅដៃ​ ហើយសត្វពីងពាងដែលធំៗ អាចមានទំហំប៉ុនចានបាយ។ សត្វពីងពាងទាំងនេះ រស់នៅក្នុងរូង។
នេះជាសកម្មភាពដែលអ្នកអាចធ្វើបាននៅផ្ទះ។សង្កេតមើលសត្វពីងពាង ហើយកុំរំខានវា។ មើលវាប្រើជើងទាំងប្រាំបីរបស់វាដើរយ៉ាងម៉េច ដោយមិនឲ្យព័ន្ធគ្នា។
សត្យា គឺជាក្មេងមិនចេះនៅស្ងៀម។​ សត្យា រត់ លោត​ ​បង្វិលខ្លួន រមៀលខ្លួន...ហើយដួល។
ឳពុករបស់ សត្យា ប្រាប់ថា "សត្យា អង្គុយឱ្យស្ងៀមបន្តិចមើល!"
បងស្រីរបស់ សត្យា ប្រាប់ថា "សត្យា ប្រសិនបើដួលឈឺ កុំមកយំដាក់បង!"
តារបស់សត្យាប្រាប់ថា "សត្យា កុំធ្វើឱ្យបែកអី​ឱ្យសោះ!"
អ្នកគ្រូរបស់សត្យាប្រាប់ថា "សត្យា កូនកំពុងតែរំខានគេរៀនហើយ!"
ប៉ុន្តែ សត្យា នៅតែមិនចេះនៅស្ងៀម ដៃជើងនៅមិនស្ងៀមទេ។
ថ្ងៃនេះជាថ្ងៃអាទិត្យ ជាថ្ងៃដែលសត្យាចូលចិត្តបំផុត។ ថ្ងៃអាទិត្យនេះ សត្យា ទៅចម្ការជាមួយម្តាយរបស់ខ្លួន។ ម្តាយរបស់សត្យា មានការងារត្រូវធ្វើនៅទីនោះ។
ទៅចម្ការនោះ​ សត្យា ត្រូវដើរឆ្ងាយកាត់ផ្លូវស្ងាត់ កាត់វាល កាត់ព្រៃក្រាស់ និងអូរដែលមានទឹកហូរឥតឈប់។
សត្យាលោតដូចទន្សាយ ​ហើយរត់លឿនដូចក្ដាន់។ ម្តាយរបស់សត្យាប្រាប់ថា "ភក់ល្អៀច ប្រយ័ត្នផងកូន!"
សត្យាវារដូចក្អែប លូនដូចពស់។ ម្តាយរបស់សត្យាប្រាប់ថា​ "ប្រយ័ត្នបន្លាកូន!"
សត្យាលោតតោងដូចពីងពាង ហើយលោតផ្លោះដូចស្វា។ ម្តាយរបស់សត្យាប្រាប់ថា "កូនតោងមែកណាដែលមាំណ៎ា!"
សត្យា ហែលទឹកដូចទា​ ដូចកង្កែប។ ម្តាយរបស់ សត្យា ប្រាប់ថា "កូន នៅលេងតែទឹករាក់បានហើយ ដឹងអត់?"
សត្យាវារឡើងដូចបង្គួយ​ ហើយលោតដូចពពែ។ ម្តាយរបស់សត្យាប្រាប់​ថា "កូន កុុំឱ្យរអិលដួលណា!"
សត្យា គ្រវីដៃទាំងពីរដូចស្លាបបក្សី ចង់ហើរទៅឆ្ងាយ។ សត្យា ស្រមៃចង់ចេះហើរសំកាំងដូចសត្វត្មាត។
ពេលល្ងាច ព្រះអាទិត្យចាប់ផ្តើមលិច ចង្រិតក៏ចាប់ផ្តើមស្រែកយំ។ ចំណែកឯ សត្យា ក៏ត្រូវដល់ពេលត្រឡប់ទៅផ្ទះវិញ។ សត្យា អស់កម្លាំង ហើយឡើងជិះលើខ្នងម្តាយ។ សត្យា និងម្តាយ ត្រឡប់មកផ្ទះវិញ ដើរកាត់ផ្លូវឡើងចុះ កាត់វាល កាត់ព្រៃ កាត់អូរ។
ដល់ផ្ទះ ឪពុក តា និងបងស្រី ក្រឡេកមើលសត្យា ឃើញប្រលាក់ភក់និងមានស្នាមជាំ។ ពួកគាត់នាំគ្នាផ្ទុះសំណើច។
តា ងូតទឹកឱ្យសត្យា។ ចំណែកឯឪពុក ចម្អិនម្ហូបឱ្យសត្យា។ ពេលចូលគេង បងស្រីនិយាយរឿងដែលសត្យាចូលចិត្តបំផុតឱ្យសត្យាស្តាប់។
សត្យា យល់សប្តិឃើញរត់លេង លោត បង្វិលខ្លួន រមៀលខ្លួន...
...និងចេះហោះហើរ។
តើសត្វ បក្សី សត្វល្អិត ធ្វើដំណើរយ៉ាងណា?
អូ!
ពួកវាធ្វើដំណើរដូចអ្វីដែលសត្យា បានធ្វើដែរ។ តើប្អូន ដឹងថា សត្វ បក្សី និងសត្វល្អិត ធ្វើដំណើរផ្សេងគ្នា ដោយសារមូលហេតុផ្សេងគ្នាដែរឬអត់?
ដូចយើងដែរ ពួកវាធ្វើដំណើរភាគច្រើនដើម្បីទៅរកអាហារឆ្ងាញ់ ទីលំនៅកក់ក្តៅ និងគ្រួសារកក់ក្តៅ។ ពួកវាខ្លះ ធ្វើដំណើរផ្លាស់ទីដើម្បីគេចកុំឱ្យសត្វផ្សេងចាប់ស៊ី។ ចូររកមើលរបៀបធ្វើដំណើររបស់សត្វខ្លះ។
ផ្សោត គេស្គាល់ច្រើនដោយសាររបៀបដែលវាលោតចេញពីទឹក។ តើប្អូនអាចលោតបានទេ?
ខ្លារខិន​(ឈីតា) គឺជាប្រភេទសត្វលើគោកដែលរត់លឿនជាងគេបំផុត។ ​វារត់លឿនមែនទែន ជាពិសេសនៅពេលដែលវារត់ដេញចាប់សត្វផ្សេង។ តើប្អូនអាចរត់លឿនបានទេ?
ក្តាមអាចដើរចំហៀងបាន។ តើប្អូនអាចដើរចំហៀងបានដែរទេ?
កណ្តូបអាចលោតបានខ្ពស់ ជាពិសេសនៅពេលដែលវាគេចកុំឱ្យសត្វផ្សេងចាប់ស៊ី។ តើប្អូនអាចលោតខ្ពស់បានដែរទេ?
ខ្យងវារយឺតៗណាស់។ តើប្អូនអាចវារយឺតៗដូចខ្យងបានទេ?
ងូងៗ...ហ្អេ!
តើសំឡេងងូងៗមានន័យយ៉ាងម៉េច?
តើវាជាសញ្ញាដែលឃ្មុំប្រើសម្រាប់ហៅគ្នាវាឬ?
ឬជាសំឡេងបង្ហាញពីក្ដីរំភើប នៅពេលវារកឃើញទឹកដម?
សត្វឃ្មុំ ពិសេសឃ្មុំធំៗដូចជាព្រួត (ឃ្មុំព្រួត)ជាដើម តែងបន្លឺសំឡេងងូងៗនៅពេលវាហើរ។សំឡេងនេះកើតឡើងដោយសារស្លាបវាទទះចុះឡើង។ កាលណាស្លាបវាកាន់តែតូចឃ្មុំត្រូវទទះស្លាបកាន់តែញាប់ដើម្បីហើរបាន។ នៅពេលវាទទះស្លាបកាន់តែញាប់សំឡេងងូងៗកាន់តែឮ។
ឃ្មុំក៏បន្លឺសំឡេងងូងៗដើម្បីធ្វើអ្វីដែលមានប្រយោជន៍ផងដែរ។ពួកវានាំយកលម្អងពីផ្កាមួយទៅមួយដូចអ្នករត់សំបុត្រដូច្នោះដែរ។
លម្អងគឺជាជាតិម្សៅនៅលើកេសរផ្កា។ លម្អងជួយឲ្យរុក្ខជាតិផលិតគ្រាប់ពូជ។  ឃ្មុំជាអ្នករោយលម្អងផ្កាដ៏ប៉ិនប្រសប់។ដោយសារតែឃ្មុំ រុក្ខជាតិជាច្រើនដុះលូតលាស់គ្រប់ទិសទី។
តើលម្អងតូចៗទាំងនោះជាប់នៅជើងសត្វឃ្មុំដោយរបៀបណា?
នៅពេលឃ្មុំទៅទំលើផ្កាដើម្បីក្រេបទឹកដម គ្រាប់លម្អងបានប៉ះជាប់ជើង និងខ្លួនវា។
នៅពេលឃ្មុំដដែលនេះបន្លឺសូរងូងៗរាំរែកយ៉ាងរស់រវើកក្បែរផ្កាមួយវាក៏ចាប់រលាស់លម្អងលើផ្កាដទៃទៀត។ បន្ទាប់មកឃ្មុំទាំងនេះហើរទៅកាន់ផ្កាផ្សេងទៀតដោយទុកលម្អងចោលដើម្បីទៅរកលម្អងថ្មី។ដំណើរការនេះបន្តតាមរបៀបនេះ។
ឃ្មុំជាឪពុកធម៌នៃរុក្ខជាតិជាច្រើនដែលដុះឆ្ងាយពីដើមមេរបស់វា។h��r�
តើអ្នកឮសូរដង្ហើមរបស់អ្នកទេ?
ជាធម្មតា អ្នកស្ដាប់មិនឮទេ។ ប៉ុន្តែអ្នកអាចឮសូរដង្ហើមសត្វឃ្មុំ។  នោះក៏ព្រោះតែសំឡេងងូងៗ ក៏ជាសូរដង្ហើមរបស់ឃ្មុំដែរ។វាមានខ្លួនចែកជាផ្នែកកង់តូចៗ។ ដូច្នេះពេលវាដកដង្ហើមខ្យល់ចូលទៅក្នុងខ្លួនតាមកង់នីមួយៗក្នុងខ្លួនវាបង្កើតបានជាសូរងូងៗ។ស្ដាប់ទៅអស្ចារ្យណាស់មែនទេ?
តើឃ្មុំដ៏មមាញឹកទាំងនោះពិតជាអស្ចារ្យមែនឬ?
តើអ្នកដឹងទេ?
១.
ឃ្មុំ​គឺជា​សត្វ​​ឧស្សាហ៍​ព្យាយាម​ណាស់។ នៅ​រដូវរងាពួកវាអាចរស់នៅ​បាន​រហូត​ដល់ ៩ ខែ ហើយ​នៅរដូវ​ក្តៅ​បានត្រឹមតែ​ពីរខែ​ប៉ុណ្ណោះ។ ពួកវា​ធ្វើការរហូត ហើយទោះ​ជាមិន​បានលេង​ ក៏មិន​ធ្វើឲ្យ​ពួកវា​ធុញឡើយ។២.
អ្វី​ដែល​យើង​គួរយល់​ដឹង​បន្ថែមអំពី​ឃ្មុំ​គឺថានៅពេល​ដែល​ពួកវា​ធ្វើការងារ​ឃ្មុំខ្ចី ខួរក្បាល​ពួកវា​លែង​វិវត្តទៅជាចាស់ហើយ។ វា​ចាប់ផ្តើម​ធ្វើការ​ដូច​ខួរក្បាលឃ្មុំខ្ចីដែរ។ ម៉េចដែរតើ​អ្នក​ចង់បានដូចឃ្មុំ​ដែរឬទេ?
៣.
ឃ្មុំ​អាចចំណាំ​មុខ បានដូច​មនុស្សដែរ។ ដំបូង​ផ្នែក​នីមួយៗនៃរូបភាពមុខត្រូវបែងចែក​ដាច់ពីគ្នា។​បន្ទាប់មកវាក៏​ផ្គុំ​ផ្នែកទាំងនោះបញ្ចូលគ្នាដើម្បី​បង្កើត​បាន​ជាទម្រង់មុខមួយ។ដូច្នេះ សូមចងចាំថា កុំធ្វើឲ្យ​ឃ្មុំ​ខឹងឲ្យសោះ ព្រោះវាអាច​ចំណាំមុខអ្នកបាន!
៤.
កាហ្វេអ៊ីនជា​សារធាតុគីមីដែលរុក្ខជាតិ​ប្រើដើម្បី​ដេញ​សត្វល្អិតមកយាយី ​ ជួយឲ្យ​ឃ្មុំ​ចំណាំទីតាំង​របស់​ផ្កាបាន។វា​ស្វាគមន៍ឲ្យ​ឃ្មុំ​វិលមករក​ផ្កានេះ​ជា​លើកទីពីរ។​៥.
ឃ្មុំ​ព្រួត ធំជាង​ឃ្មុំ​ធម្មតានិង​ប្រភេទ​ឃ្មុំ​ផ្សេងទៀត។ ពួកវា​រស់នៅក្នុង​សំបុកឃ្មុំហើយ​ចូលចិត្ត​ទៅណាមកណាជាមួយគ្នា។ ឃ្មុំ​ព្រួតភាគច្រើន​ពុំ​មាន​ទ្រនិចទេ។ពួកវា​អាចមិនផលិត​ទឹកឃ្មុំ​បានច្រើនឡើយប៉ុន្តែ​ជា​អ្នករោយ​លំអង​ដ៏អស្ចារ្យ។​
ធ្វើជាសត្វឃ្មុំ!
១.
ឃ្មុំធម្មតា រាំដើម្បី​ប្រាប់ទៅ​ឃ្មុំ​ផ្សេងទៀត​ក្នុង​សំបុក​ពី​កន្លែង​ទៅរកទឹកដមផ្កា។ឥឡូវនេះសូម​ព្យាយាម​បង្ហាញព័ត៌មាន​មួយចំនួន​ តាមរយៈការ​ធ្វើកាយវិការរាំ។​ចាំមើលថាតើ​មិត្តភក្តិ​របស់អ្នក​អាច​យល់ពី​អ្វី​ដែល​អ្នក​ចង់​ប្រាប់​ពួកគេ​ដែរឬទេ?
២.
ចូរសាកល្បង​ធ្វើសម្លេងងូងៗ ដូចឃ្មុំ... ទទះដៃ​របស់អ្នកហើយ​ចាំមើលថាតើអ្នក​អាច​ឮសម្លេងងូងៗ​ដែរឬទេ?
៣.
ផ្លិតឃ្មុំអាចចាត់ទុកជា​ផ្ទះរបស់ឃ្មុំ។ វាត្រូវ​បានគេទទួលស្គាល់ថាជា​ស្នាដៃវិស្វកម្ម​ដ៏អស្ចារ្យ។ ហេតុអ្វី​បាន​ជា​អ្នក​គិតបែបនេះ?
សូម​ព្យាយាម​គូររូប​ឆកោណឲ្យបាន​ត្រូវជ្រុងបំផុត ដូច​ផ្លិតឃ្មុំ។ ឬក៏អ្នក​បង្កើ​តគំរូ​ផ្លិតឃ្មុំ ដោយ​ប្រើ​ក្រដាសឡាំងធម្មតា។ ប្រហែល​ជាអ្នក​អាច​ទាយរកចម្លើយនេះឃើញ!
៤.
សូមព្យាយាមហិតក្លិន​ផ្កា​ផ្សេងៗ​ដោយ​ប្រុងប្រយ័ត្ន។បន្ទាប់មក អ្នក​អាច​ស្រមៃ​ថាតើ​ទឹកឃ្មុំ​ដែលផលិតចេញពី​ទឹកដមផ្កា​ផ្សេងៗ​យ៉ាងដូចម្តេច មាន​រសជាតិផ្សេងគ្នាដែរឬទេ?​
នៅព្រឹកមួយ...
កូនស្វាបេះស្លឹកឈើ។
វាញញឹម។
គ្មានស្លឹកឈើទៀតទេ...                                           វាក៏ស្ទុះវឹង...
ស្រាប់តែ...លាន់ “ប្រ៉ាវ”
មួយរំពេចនោះ...
ស្រាប់តែ... មានដៃមួយវែង...
លុះស្អែកឡើង...
វាបាចស្លឹកឈើទៅក្នុងទឹក។                                         មួយរំពេចនោះ...
កូនស្វាដ៏ឆ្លាត...
ខ្ញុំចេះការពារខ្លួនហើយ។
រត់ឱ្យលឿនឡើង!
យើងត្រូវរកកន្លែងពួនសិន។
ក្រមាមិនអាចជួយយើងបានទេ។ ឃ្មុំនៅតែតាមយើង។
តើយើងទៅពួននៅឯណា?
យើងត្រូវហក់ចូលទឹកអូរ។
ទឹកមិនអាចជួយយើងបានទេ។ ឃ្មុំនៅតែតាមយើង។
តើយើងទៅពួននៅឯណា?
អូ!
ខ្ញុំនឹកឃើញហើយ។
យើងទៅជិតភ្នក់ភ្នើង។
យាយខ្ញុំធ្លាប់ប្រាប់ថា...
គាត់ប្រាប់ថាម៉េច?
គាត់ប្រាប់ថា ឃ្មុំខ្លាចផ្សែង។
ថ្ងៃមួយ តា ឱ្យលុយខ្ញុំ និងប្អូនប្រុស ហើយនិយាយថា « ចៅ យកលុយនេះទៅទិញសៀវភៅអាន។» យើងទាំងពីរនាក់សប្បាយរីករាយខ្លាំងណាស់​។ ពួកយើងទាំងពីរនាក់ចូលចិត្តអានសៀវភៅ។
ពួកយើងគិតថា៖ តើពួកយើងគួរទៅទិញឥឡូវ?
តើពួកយើងគួរចាំទៅទិញពេលក្រោយ?
តើពួកយើងគួរទៅទិញថ្ងៃនេះ?
តើពួកយើងគួរទៅទិញនៅថ្ងៃស្អែក?
ពួកយើងក៏សម្រេចចិត្តថាទៅទិញឥឡូវតែម្តង។
តើពួកយើងគួរទៅផ្សារធំ?
តើពួកយើងគួរទៅហាងតូច?
តើពួកយើងគួរទៅជាមួយនរណាម្នាក់?
តើពួកយើងគួរទៅម្នាក់ឯង?
ពួកយើងក៏សម្រេចចិត្តថា​ទៅទិញនៅហាងតូច ហើយទៅតែពីរនាក់ទេ។
ពួកយើងចូលចិត្តហាងលក់សៀវភៅតូច។ វាជាហាងតូច ប៉ុន្តែមានសៀរភៅច្រើន​។ ពូអ្នកលក់ចូលចិត្តពួកយើង។ គាត់តែងតែជួយពួកយើងរកសៀវភៅ។
តើខ្ញុំគួរទិញសៀវភៅដែលមានរូបច្រើន?
តើខ្ញុំគួរទិញសៀវភៅដែលមានរឿងច្រើន?
តើខ្ញុំគួរទិញសៀវភៅស្តើង?
ខ្ញុំមិនដឹងទិញមួយណាទេ។
ពួកយើងមិនដឹងថាត្រូវទិញសៀវភៅណាទេ។ អ្នកលក់ ញញឹមដាក់ពួកយើង ហើយនិយាយថា៖ «តាមសម្រួល មកតាមពូមក៏។ ម្តុំនេះជាសៀវភៅអំពីសត្វ។ ម្តុំនោះជាសៀវភៅអំពីម៉ាស៊ីន។ ហើយសៀវភៅនៅខាងនោះនិយាយអំពីសង្គ្រាម។ រើសយកសៀវភៅណាមួយដែលក្មួយចង់បានទៅ!»
ខ្ញុំរើសយកសៀវភៅខ្លះ។ ប្អូនប្រុសខ្ញុំក៏រើសបានសៀវភៅខ្លះដែរ។ ខ្ញុំអង្គុយលើឥដ្ឋ។ ប្អូនប្រុសខ្ញុំអង្គុយលើកៅអី។ ហើយពួកយើងក៏ចាប់ផ្តើមអានសៀវភៅ អានហើយអានទៀត។
នៅទីនេះមានភាពស្ងប់ស្ងាត់ គ្មានសំឡេងរំខានទេ។ មួយម៉ោងបានកន្លងផុតទៅ ពីរម៉ោងក៏បានកន្លងផុតទៅ ពួកយើងនៅអានសៀវភៅដដែល។ ចុងក្រោយ ពួកយើងដឹងថាត្រូវទិញសៀវភៅណាហើយ។
ពូអ្នកលក់សៀវភៅ ញញឹមដាក់ពួកយើង។ ខ្ញុំយកសៀវភៅក្រាស់មួយក្បាលដែលមានរឿងច្រើន។ ប្អូនប្រុសខ្ញុំយកសៀវភៅធំមួយក្បាលដែលមានរូបភាពច្រើន។ ពួកយើងរត់ទៅផ្ទះរកលោកតា។ ពួកយើងឡើងលើគ្រែរបស់លោកតា។ លោកតាយកដៃដាក់លើស្មាពួកយើង បន្ទាប់មក ពួកយើងចាប់ផ្តើមអានសៀវភៅ អានហើយ អានទៀត។
តូតូស្រលាញ់សត្វ។ គាត់ធ្វើការនៅក្នុងសួនសត្វ។ ថ្ងៃមួយ គាត់ឃើញអូអូដែលជាស្វាឪបានបាត់ចេញពីទ្រុង។ គាត់តក់ស្លុតជាខ្លាំង ហើយក៏រូតរះចេញទៅរកវា។
តូតូគិតថា អូអូប្រហែលជារត់ចូលទៅក្នុងព្រៃហើយ។ គាត់បានរកមើលអូអូតាមគុម្ពោតព្រៃ និងដើមឈើ។ សត្វទាំងឡាយនៅក្នុងព្រៃតាមមើលតូតូ។ ប៉ុន្តែ តូតូនៅតែរកអូអូមិនឃើញដដែល។
តូតូបានយកកែវឆ្លុះរបស់គាត់មកឆ្លុះមើល។ គាត់ឆ្លុះមើលនៅតាមតំបន់ត្រើយម្ខាងស្ទឹង។ តើអូអូនៅត្រើយម្ខាងមែនទេ?
នៅតែរកអូអូមិនទាន់ឃើញនៅឡើយ។ តូតូដកដង្ហើមស្រូបខ្យល់ចូលមួយ ហើយក៏ជ្រមុជទៅក្នុងទឹកទន្លេ។ តើអូអូអាចកំពុងតែសំងំអត់ដកដង្ហើមនៅក្នុងទឹកដែរឬទេ?
កូនឆ្កែ មូទីអាណិតអាសូរគាត់ជាខ្លាំង។ វាព្រុស ហើយសម្លឹងទៅកាន់ហាងមួយដែលនៅក្បែរនោះ។ អីយ៉ា!
ទីបំផុត តូតូមានតម្រុយហើយទេតើ។
តូតូបានរុញបើកទ្វារហាង ហើយបានឃើញអូអូកំពុងស៊ីចេកយ៉ាងសប្បាយរីករាយ។ មើលភាពរញ៉េរញ៉ៃដែលអូអូបានធ្វើចុះ!
តូតូបានត្រឹមតែឈរមើលវា ហើយនិយាយលែងចេញ!
អ្នកអានជាទីស្រលាញ់ តើអ្នកចង់ធ្វើការនៅក្នុងសួនសត្វដែរឬទេ?
តើអ្នកគិតថា អ្វីដែលសប្បាយជាងគេ ប្រសិនបើអ្នកបានធ្វើការងារនៅក្នុងសួនសត្វ?
តើអ្នកគិតថា ស្វាឪអាចស៊ីចេកម្ដងអស់ប៉ុន្មានផ្លែ?
តើអ្នកញ៉ាំចេកអស់ប៉ុន្មានដែរ?
#6FrameStoryChallenge: A carnival of ArtThe illustrations in this book were created as part of the #6FrameStoryChallenge, an online campaign run by Pratham Books to build a rich bank of illustrations for StoryWeaver.
The essence of the #6FrameStoryChallenge was to tell a good story using just 6 illustrations.The campaign inspired nearly 70 illustrators to donate their time and skills to India’s first open-source story-publishing platform for children.
What started out as an experimental campaign soon blossomed into a carnival of art, birthing nearly 500 new illustrations.
These wordless narratives cut across language barriers, opening up a world of possibilities, encouraging StoryWeaver’s growing community to dream up multiple stories around these images.
The #6FrameStoryChallenge is a powerful reminder of the need for collaboration, to get closer to our mission: “A Book in Every Child’s Hand.”
តើប្អូនធ្លាប់ឮអំពីបណ្ដាញទូទាំងពិភពលោក ឬវើលវ៉ាយវិប(WWW - World Wide Web)ដែរឬទេ?
មិនធ្លាប់ទេ?
មិនអីទេ!
ឥឡូវ តើប្អូនធ្លាប់ឮអំពីអ៊ីនធឺណិតដែរឬទេ?
ធ្លាប់មែនទេ?
ល្អ!
ប៉ុន្តែ តើអ៊ីនធឺណិតជាអ្វី?
តើប្អូនឆ្លើយថា «ខ្ញុំដឹងមិនច្បាស់ទេ តែខ្ញុំដឹងថា គេប្រើជាមួយកុំព្យូទ័រ» មែនទេ?
ប្អូនឆ្លើយត្រូវហើយ វាពិតជាបែបនេះមែន។ ប៉ុន្តែ វាមិនមែនជាចម្លើយពេញលេញទេ។ ចុះចម្លើយដូចម្ដេចទើបពេញលេញ?
អឺ... យើងត្រូវការអ្នកជំនាញ ដើម្បីឆ្លើយ។ ប្អូនដឹងទេថា ខ្ញុំស្គាល់មនុស្សដែលដឹងចម្លើយ។ គាត់តែងតែនៅក្បែរៗកុំព្យូទ័រ។ ហេតុដូច្នេះហើយ យើងនាំគ្នាទៅរកកុំព្យូទ័រ ឥឡូវនេះតែម្ដង។
សួស្ដីណេទីគូទី!
នេះជាកុមារមួយក្រុម ដែលចង់ជួបឯង!
ចេញមក!
ចេញមក!
ឯងនៅឯណា?
នោះចេញមកហើយ!
ក្មេងៗឆាប់និយាយថា «សួស្ដី» ទៅ!
ហើយកុំយល់ច្រឡំ ដោយសារភាពគួរឱ្យស្រលាញ់ និងទំហំរបស់គេណា។ គេផ្ទុកព័ត៌មានច្រើនណាស់ ក្នុងក្បាលដ៏តូចនេះ។
ណេទីគូទី អើយ!
នេះជាអ្វីដែលក្មេងៗទាំងអស់ចង់ដឹង។ តើអ៊ីនធឺណិតជាអ្វីទៅ?
អូ៎... សំណួរនេះពិតជាធំណាស់។ អត់អីទេ តោះចាំមើលខ្ញុំធ្វើវា ឱ្យងាយស្រួលយល់។ ពាក្យ ​​អុីនធឺណិត (ពាក្យពេញ គឺ បណ្ដាញត ភ្ជាប់គ្នា INTERNET - INTERconnected NETworks') សំដៅទៅលើការប្រមូលគ្នារបស់កុំព្យូទ័រ យ៉ាងធំមួយជុំវិញពិភពលោក ដែលភ្ជាប់គ្នា​ទៅវិញ​ទៅមក។
កុំព្យូទ័រទាំងនោះអាចជាកុំព្យូទ័រធំៗ (ដូចជា កុំព្យូទ័រនៅក្នុងបន្ទប់ស្រាវជ្រាវ ឬកុំព្យូទ័ររបស់រដ្ឋាភិបាល) កុំព្យូទ័រលើតុ (ដូចជា កុំព្យូទ័រដែលប្រើនៅក្នុងធនាគារ និងមជ្ឈមណ្ឌលកុំព្យូទ័រ) កុំព្យូទ័រយួរដៃ (ដូចជា កុំព្យូទ័រដែលយើងអាចស្ពាយយកតាមខ្លួន) ទូរសព្ទដៃ (ដូចជាឧបករណ៍ដែលរោទ៍ឮៗរំខាននៅក្នុងរោងកុន) និងរាប់ទាំងឧបករណ៍ភ្ជាប់កាសតូចៗ​សម្រាប់​ស្តាប់​ចម្រៀងជាដើម ដែលហាក់ដូចជាដុះចេញពីត្រចៀកមនុស្ស។
កុំព្យូទ័រទាំងអស់នោះ អាចភ្ជាប់គ្នាតាមរយៈខ្សែភ្លើង និងខ្សែកាប។ ខ្សែកាបទាំងនោះអាចដាក់នៅលើដី ក្រោមដី និងក្រោមសមុទ្រ (សម្រាប់កុំព្យូទ័រធំៗ) ឬក៏តភ្ជាប់ដោយមិនប្រើខ្សែ (ដូចជាកុំព្យូទ័រយួរដៃ ទូរសព្ទ ឧបករណ៍ស្តាប់តន្រ្តីជាដើម)។ ដូចនេះពួកឯងមិនចាំបាច់អង្គុយនៅមួយកន្លែង ហើយប្រើកុំព្យូទ័រដោតដុំអគ្គិសនី ភ្ជាប់អ៊ីនធឺណិតទេ។ ពួកឯងអាចភ្ជាប់ជាមួយពិភពលោកបាន សូម្បីតែកំពុងធ្វើដំណើរក៏ដោយ។
អស់ហើយឬ?
យើងស្មានថា អ៊ីនធឺណិត គឺប្រើដើម្បីនិយាយជាមួយមិត្តភក្ដិ ទាញយកចម្រៀងកុន កក់សំបុត្រមើលភាពយន្ត និងស្វែងរកព័ត៌មានសម្រាប់ធ្វើកិច្ចការសាលា និងស្វែងរកលេខទូរសព្ទរបស់​មន្ទីរពេទ្យ!
ប៉ុន្តែវាមិនមែនជាអ៊ីនធឺណិតទេ។ អ្វីៗទាំងអស់នេះជាផ្នែកមួយដ៏អស្ចារ្យពិតប្រាកដ គឺរបស់ដែលគេហៅថា... ចាំបន្តិច... គេហៅថា វើលវ៉ាយវិប!
វើលវ៉ាយវិបនេះ យើងនាំគ្នាហៅថា W3 ជាការប្រមូលផ្ដុំយ៉ាងច្រើននៃរបស់ដែលយើងនាំគ្នាហៅថាទំព័រ (សព្វថ្ងៃនេះ មានទំព័រសាធារណៈប្រហែល៤០ពាន់លាននៅលើW3)។
គេហទំព័រអាចផ្ទុកព័ត៌មានក្នុងទម្រង់ជា អក្សរ តួលេខ រូបភាព ចម្រៀង វីដេអូ និងទិន្នន័យជាច្រើនទៀត។ ការប្រមូលផ្តុំគេហទំព័រ ( ឬ W3) មាននៅលើអ៊ីនធឺណិតដែលយើងអាចមើលតាមរយៈកុំព្យូទ័រ ទូរសព្ទ និងឧបករណ៍ស្តាប់តន្រ្តីរាប់លានគ្រឿង។ អ៊ីនធឺណិតគឺជាបណ្ដាញក្នុងបណ្ដាញដែលភ្ជាប់ដោយកុំព្យូទ័រ កុំព្យូទ័រយួរដៃ បន្ទះថាប្លិត និងទូរសព្ទ។ W3 គឺជាការតភ្ជាប់គេហទំព័រនៅលើអ៊ីនធឺណិត។ ដូចនេះ W3 គឺមិនមែនជាអ៊ីនធឺណិតទេ ប៉ុន្តែវាជាផ្នែកមួយនៃអ៊ីនធឺណិត ដែលជាផ្នែកមួយអស្ចារ្យជាងគេ។ ប្រសិនបើឯងធៀបអ៊ីនធឺណិតទៅ និងភោជនីយដ្ឋាន W3 នឹងក្លាយជាម្ហូបល្បីជាងគេនៅក្នុងហាង។ ហើយស្លាបព្រាដែលឯងប្រើសម្រាប់ញ៉ាំអាហារនោះគឺ «កម្មវិធីស្វែងរកគេហទំព័រ Web Brower»។
អូ៎!
ឥឡូវឯងធ្វើឱ្យពួកខ្ញុំឃ្លានហើយ ណេទីគូទី!
ប៉ុន្តែ ពួកយើងនៅតែចង់ដឹងទៀតថា តើអ្វីដែលធ្វើឱ្យ W3 ពេញនិយមបែបនេះ។ បាន!
W3អស្ចារ្យណាស់ ព្រោះវាមានអ៊ីម៉ែល ដែលអាចឱ្យអ្នក​ផ្ញើសំបុត្រទៅ​កាន់មនុស្សគ្រប់គ្នានៅជុំវិញពិភពលោក ហើយគេអាចទទួលបានក្នុងរយៈពេលមិនដល់មួយនាទីនោះទេ!
បើអ្នកផ្ញើសំបុត្រដដែលនោះទៅកាន់នរណាម្នាក់នៅប្រទេសអាមេរិក អ្នកនឹងចំណាយពេលអស់១៥ថ្ងៃ ហើយសំបុត្រនឹងផ្ញើទៅដល់គេតាមរយៈប្រៃសណីយ៍។ ហើយអ្នកអាចនឹងចំណាយប្រាក់ច្រើនផងដែរ ប៉ុន្តែបើអ្នកប្រើអ៊ីម៉ែល អ្នកមិនអស់ប្រាក់ទេ។
កម្មវិធីស្វែងរក - ដែលជួយអ្នករកឃើញអ្វីជាប្រយោជន៍ និងឥតប្រយោជន៍!
ព័ត៌មានពីប្រធានបទ​ច្រើនរាប់លាន​ខុសប្លែកពីគ្នា។ អ្នកប្រហែលជាចង់ដឹងថា តើទន្លេហ្គាងហាហូរកាត់រដ្ឋណាខ្លះ ឬចង់ដឹងថា តើរូបតំណាង​សេរីភាព​មាន​រូបរាងដូចម្ដេច។ អ្នកអាចចង់ស្ដាប់ចម្រៀងក្នុងកុនថ្មីៗ ពីតារាដែល​អ្នកពេញចិត្ត ឬក៏មើល​រឿងភាគដែលមិនបានមើល។ អ្នកប្រហែលជាចង់ដឹងពីពិន្ទុការប្រកួតដណ្ដើម​ពានរង្វាន់​បាល់ទាត់​ពិភពលោកលើកទី២០ ឬ ចង់ដឹងថា តើនៅមានសំបុត្ររថភ្លើងពីម៉ុមបៃទៅប៉ុណេសម្រាប់ថ្ងៃស្អែកទេ។ បើសិនជាកុំព្យូទ័រនរណាម្នាក់ភ្ជាប់អ៊ីនធឺណិត​នៅទីណាមួយនៅលើពិភពលោក​ បានសម្រេចចិត្តចែកចាយ​ព័ត៌មានដល់​ពិភពលោក ហើយបង្ហោះនៅលើW3 អ្នកនឹងអាចរកឃើញភ្លាម មិនអស់លុយទេ!
ប៉ុន្តែ ណេទីគូទី!
វាមានដល់ទៅរាប់ពាន់លានទំព័រឯណោះ។ តើធ្វើយ៉ាងម៉េច ដើម្បីស្វែងរកទំព័រដែលឯងចង់រក?
ងាយស្រួលទេ!
រាល់ទំព័រនីមួយៗមានអាសយដ្ឋានរបស់ខ្លួន ដែលជួយ Web browser របស់អ្នកស្វែងរក​ទំព័រនោះ។ វាដូចជាអាសយដ្ឋានផ្ទះរបស់អ្នក ដែលជួយឱ្យអ្នករត់សំបុត្រ​អាចរកឃើញផ្ទះ​របស់អ្នកយ៉ាង​ដូច្នោះដែរ។ បែបនេះហើយ ប្រសិនបើអ្នកស្គាល់អាសយដ្ឋានទំព័រនោះ អ្នកអាចភ្ជាប់ទៅវាបានភ្លាមៗ។ ចុះបើសិនជាមិនស្គាល់អាសយដ្ឋានទំព័រនោះវិញ?
គ្មានបញ្ហានោះទេ!
អ្នកអាចប្រើប្រាស់សេវាកម្មដ៏អស្ចារ្យមួយដែលគេហៅថា «ម៉ាស៊ីន​ស្វែងរក» ដែលមាននៅលើW3ស្រាប់ ដើម្បីជួយសម្រួលដល់អ្នក។
ការចែករំលែក - ជួួយអ្នកចែកចាយនូវអ្វីគ្រប់យ៉ាងដែលអ្នកចង់បាន ចាប់តាំងពីបទចម្រៀង​ដែលអ្នក​ចូលចិត្តរូបភាពសត្វចិញ្ចឹមរបស់អ្នក វិធីដ៏ឆ្លាតវៃមួយក្នុងការដោះស្រាយលំហាត់គណិតវិទ្យា រហូតដល់គំនិត​ដ៏ល្អរបស់អ្នកក្នុងការចាត់ចែងសំរាមតាមផ្លូវ ជាមួយមនុស្សគ្រប់គ្នាលើពិភពលោកនេះ។ ពុំមាននរណាម្នាក់មានសិទ្ធិគ្រប់គ្រងលើអ៊ីនធឺណិត ឬក៏W3នោះទេ ហើយមិនមានរដ្ឋាភិបាលណា​មានអំណាចគ្រប់គ្រងលើវាឡើយ* ដូចនេះអ្នកមិនបាច់សុំការអនុញ្ញាត​ពីនរណាម្នាក់មុន​ពេលចែក​រំលែកទេ។ គិតមើលមើល៍ថា វាអស្ចារ្យប៉ុនណា!
រហូតមកដល់ពេលនេះ មានសៀវភៅ រឿងភាគ ទូរទស្សន៍ និងកាសែតផ្ដល់ព័ត៌មានដល់អ្នក វាអាចនិយាយមកកាន់អ្នកបាន តែអ្នកមិនអាចឆ្លើយតបទៅវិញបានទេ។ ជាមួយនឹងW3 អ្វីៗគ្រប់យ៉ាងបានផ្លាស់ប្តូរ។ អ្នកអាចស្ដាប់ ហើយក៏អាចឆ្លើយតបបានដែរ ហើយអ្នកមិន​ចាំបាច់ជាជនសំខាន់ ឬក៏ជាមនុស្សធំ ដើម្បីធ្វើវានោះទេ។ នេះជាអ្វីដែលធ្វើឱ្យW3អស្ចារ្យ គឺវាផ្ដល់ឱ្យមនុស្សគ្រប់គ្នាដែលប្រើប្រាស់អ៊ីនធឺណិត មានសំឡេង។ *ទោះជាយ៉ាងណា រដ្ឋាភិបាលពិតជាគ្រប់គ្រងលើអ៊ីនធឺណិតនៅក្នុងប្រទេសរបស់គេ។ រដ្ឋាភិបាលថែមទាំងបិទអ៊ីនធឺណិត ដើម្បីមិនឱ្យពលរដ្ឋរបស់គេចូលមើលបាន ហើយរដ្ឋាភិបាលខ្លះធ្វើបែបនេះក្នុងរយៈពេលខ្លី ឬវែង។
អស្ចារ្យមែន ណេទីគូទី!
ឥឡូវនេះពួកយើងដឹងថា ហេតុអ្វីបានជាអក្សរ W2 នៅក្នុង W3 តំណាងឱ្យ វើលវ៉ាយ ហើយ ប៉ុន្តែហេតុអ្វីក៏អក្សរទីបី គេហៅថា វ៉េប?
តើអ៊ីនធឺណិតគេហៅថា វ៉េប មែនទេ?
សំណួរល្អ!
អ្នកនិយាយត្រូវហើយ អ៊ីនធឺណិតគឺជា វ៉េប (ព្រោះកុំព្យូទ័រទាំងនោះតភ្ជាប់គ្នាជាប្រព័ន្ធ) ។ ទុកឱ្យខ្ញុំពន្យល់!
អ្នកទាំងអស់គ្នាចាំទេថា គេហទំព័ររាប់ពាន់លាននៅក្នុង W3 បានមកពីណា?
ពួកវាកើតឡើងតាមរយៈការតភ្ជាប់គ្នា (Hyperlinked)។ មានន័យថា អ្នកអាចស្វែង​រកគេហទំព័រពីមួយទៅមួយគ្មានដែនកំណត់។ ឥឡូវនេះអ្នកដឹងហើយថា W3 ក៏ជាវ៉េបដែរ ជាវ៉េបដ៏ធំនៃចំណេះដឹងព័ត៌មាន និងការកម្សាន្តសម្រាប់មនុស្សទូទៅ។
ពួកយើងយល់ហើយ។ ឥឡូវពួកយើងចង់ដឹងថា នរណាជាមនុស្សដ៏សែនឆ្លាត ដែលបាន​បង្កើតគំនិត​នេះឡើងមក?
ខ្ញុំស្មានថា អ្នកនឹងមិនមានសំណួរនេះឡើយ។ដើម្បីឆ្លើយសំណួរនេះបាន យើងត្រូវត្រលប់ទៅ២០ឆ្នាំមុន​ នៅមន្ទីរពិសោធន៍នុយក្លេអ៊ែរ CERN នៅប្រទេសស្វីស។ មានអ្នកវិទ្យាសាស្រ្តជាច្រើនដែលធ្វើការ​នៅមន្ទីរពិសោធន៍ និងមកពីមន្ទីរពិសោធន៍​ផ្សេងៗនៅទ្វីបអឺរ៉ុប ​បានរួមគ្នាធ្វើការក្នុងគម្រោងមួយនេះ។ ប៉ុន្តែ ពួកគេមិនមានវិធីចែករំលែកការងាររបស់ពួកគេឱ្យលឿន និងងាយស្រួលបាននោះឡើយ។ ពួកគេត្រូវធ្វើដំណើរទៅមន្ទីរពិសោធន៍របស់អ្នកវិទ្យាសាស្រ្តនានា ឬប្រើប្រៃសណីយ៍ និងសេវាផ្ញើឯកសារ ដើម្បីឱ្យក្រុមដទៃ​ទៀតបានដឹងអំពីដំណើរ​ការ​​ការងារ​របស់ខ្លួន។
អ្នកវិទ្យាសាស្រ្តម្នាក់ក្នុងចំណោមអ្នកវិទ្យាសាស្រ្តជាច្រើនទៀតនៅ CERN​ ដែលមានឈ្មោះថា Tim Berners Lee បានចាប់ផ្តើមមានអារម្មណ៍ធុញថប់នឹងរឿងនេះ ដូច្នេះគាត់បានសម្រេចចិត្តស្វែងរក​វិធីថ្មី​មួយ​ដែល​អាចចែកចាយព័ត៌មានឱ្យកាន់តែល្អ និងរហ័ស។ គាត់បាននឹកឃើញនូវគំនិត​មួយធំដែលមាន​ឈ្មោះថា "hypertext" ដែលជាវិធីផ្សារភ្ជាប់ព័ត៌មាន​ទាំងអស់​ជាមួយគ្នានៅលើកុំព្យូទ័រ ដើម្បីធ្វើរឿងនោះ។ គំនិតនេះមានប្រសិទ្ធភាពយ៉ាងខ្លាំងសម្រាប់ CERN ធ្វើឱ្យអ្នករាល់គ្នាសប្បាយរីករាយយ៉ាងខ្លាំង។ បន្ទាប់មក Tim Berners Lee​ ក៏មានគំនិតធំសំខាន់ទីពីរ។
គាត់គិតថា ការបង្កើតឡើងរបស់គាត់នឹងផ្តល់អត្ថប្រយោជន៍ដល់ប្រជាជនផងដែរ និង គិតថា វាអាត្មានិយម​បើសិនជាទុកវាប្រើសម្រាប់តែ CERN។ គាត់បាននិយាយជាមួយថ្នាក់ដឹកនាំនៅ CERN និងបាន​បញ្ចុះបញ្ចូល​ពួកគេ ដើម្បីឱ្យគាត់អាចចែករំលែកគំនិតនៃ hypertext ទៅកាន់អ្នកវិទ្យាសាស្រ្តផ្សេងៗទៀត​ទូទាំងពិភពលោកដោយឥតគិតថ្លៃ។ ពួកគាត់ក៏យល់ព្រម!
Berners Lee បានចែករំលែកគំនិតរបស់គាត់ និង ជំរុញអ្នករាល់គ្នាដែលគាត់បានចែករំលែកជាមួយឱ្យ​កាន់តែប្រសើរឡើង ឬបន្ថែមអ្វីៗដោយសេរីតាម​ដែលគេប្រាថ្នា។ គំនិតដែលអាចតភ្ជាប់ និងចែកចាយព័ត៌មានដោយឆាប់រហ័សពីគ្រប់ទីកន្លែង​នៅលើ​ពិភពលោក​គឺ ពិតជាមានអនុភាព និងគួរឱ្យចាប់អារម្មណ៏ខ្លាំងណាស់ដែលធ្វើឱ្យមនុស្សរាល់គ្នាចាប់ផ្តើម​ប្រើប្រាស់ hypertext។ ដោយសារមនុស្សរាល់គ្នាអាចប្រើគំនិត​របស់ពួកគេដើម្បីធ្វើឱ្យវា​កាន់តែល្អប្រសើរឡើង មនុស្សទូទាំងពិភពលោកគិតថា ពួកគេជាម្ចាស់របស់ Internet គិតថា internet ជារបស់ពួកគេដែលជារឿងដ៏អស្ចារ្យមួយ។
នៅត្រឹមឆ្នាំ ១៩៩៣ W3 មានការប្រើប្រាស់យ៉ាងច្រើន ដោយមានមនុស្សរាប់លាននាក់បានប្រើវា។ នាពេលបច្ចុប្បន្នមានមនុស្សជាង២ពាន់លាននាក់បានប្រើប្រាស់ W3 ប្រមាណជា មួយ​ភាគបី​នៃប្រជាជន​នៅលើពិភពលោក!
អឺ... ការរស់នៅនឹងមិនដូចសព្វថ្ងៃនេះទេ បើលោក Tim Berners-Lee មិនមានចិត្តល្អនោះទេ?
ពិតណាស់!
ដូចនេះតើអ្នកគិតថា យើងគួរតែកោតសរសើរគាត់ និងW3 ដោយស្រែកជយោៗ ឬទេ?
យើងគួរតែសាទរ!
យើងគួរតែសាទរ!
តោះ យើងស្រែកសាទរចំពោះ​លោកBerners Lee និងW3។ ជយោ!
ឈុតទី ១
មើលមកខ្ញុំមក សត្វទាំងអស់គ្នា!​ ខ្ញុំគឺជាមនុស្ស!
ខ្ញុំដឹងគ្រប់យ៉ាងទាំងអស់!
មើលនែ នេះជាភ្នែករបស់ខ្ញុំ។ ខ្ញុំអាចមើលឃើញអ្វីៗគ្រប់​យ៉ាង​ដោយសារពួកវា។
ចុះយ៉ាងម៉េច?
ពួកយើងក៏មានភ្នែកដែរ ហើយយើងអាចមើលឃើញនៅពេលងងឹតទៀតផង។
ណ្ហើយចុះ!
ប៉ុន្តែមើលច្រមុះខ្ញុំនែ!
ខ្ញុំអាចដកដង្ហើមតាមច្រមុះខ្ញុំបាន។
ចុះយ៉ាងម៉េច?
ពួកយើងក៏មានច្រមុះដែរ ហើយច្រមុះយើងស្អាតជាងច្រមុះឯងទៅទៀត។
នេះនែ!
ខ្ញំុមានធ្មេញ។ ធ្មេញរបស់ខ្ញុំប្រើសម្រាប់ទំពា និងខាំអាហារ។
ធ្មេញ?​ ហាសហាយ!
តើឯងធ្លាប់ឃើញធ្មេញរបស់ពួកយើងទេ?​ ​ឯងអាចទំពា​។ ប៉ុន្តែ ពួកយើងអាចខាំបាន!
ហីុ...ហុី....ហុី...
បាន!
ប៉ុន្តែ ស្តាប់ណា!
ត្រចៀក​ខ្ញុំអាចស្តាប់ឮបានច្រើន​ណាស់​។
នែ ក្មេងតូច!
​ត្រចៀករបស់យើងអាចស្ដាប់ឮសំឡេង​ជាច្រើន ដែលឯងនឹកស្មានមិន​ដល់។
ហើយខ្ញុំក៏អាចដើរ រត់ និងរាំបានដែរជាមួយនឹងជើងរបស់ខ្ញុំ។
អូ៎!
យើងមានជើងដល់ទៅបួនឯណោះ។ យើងអាចលោត អាចរាំ និងអាចដើរបានដូចគ្នា។
ខ្ញុំអាចក្រងសក់បាន។
អូ៎!
សក់របស់ពួកយើងក៏ស្រស់ស្អាតដែរ។ ពួកយើងក៏អាចក្រងសក់​បាន​ដែរ បើ​យើង​ចង់​។ ប្រហែល​ជា​អាចក្រងបាន!
មើលនែ!
ដៃរបស់ខ្ញុំអាច​ធ្វើការបាន!
ដៃ!
ទុកដៃហ្នឹង​ប្រើ​ខ្លួនឯងទៅ។
ឈុតទី២
អីយ៉ា!
ខ្ញុំប្រាប់ពួកឯងហើយតើ​!​ ខ្ញុំពូកែជាងគេ!
ខ្ញុំដឹងអ្វីៗគ្រប់​យ៉ាង​ទាំងអស់!
ពិតមែនឬ?​ តើឯងធ្លាប់ឃើញក្រញាំស្រួចរបស់ពួកយើងទេ?
ចាស!
ប៉ុន្តែ ក្រចករបស់ឯងនឹងកខ្វក់ណាស់!
ឥឡូវមើលនែ នេះគឺជាកន្ទុយដ៏គួរឱ្យស្រលាញ់របស់ពួកយើង។
កន្ទុយ!
ខ្ញុំបោះវាចោល​យូរហើយ។ តើឱ្យស្លៀកខោយ៉ាងម៉េច បើមានកន្ទុយនោះ?
ហើយយើងអាចគ្រហឹមបាន។
គ្រហឹម?
ឯងធ្លាប់​ឮសំឡេង​ម្តាយ​របស់​ខ្ញុំ​ទេ?
បើ​និយាយទៅ ឯងទាំងអស់គ្នា ​គ្រាន់​តែ​ជា​សត្វ​ប៉ុណ្ណោះ!
ខ្ញុំ​ដឹង​ហើយ!
យើង​ក៏ដឹង​ដែរថា មនុស្ស​ក៏ជា​សត្វដែរ។
ពួកឯងប្រហែលជានិយាយត្រូវហើយ។ មើលប្អូនប្រុសខ្ញុំ​នែ!​ ម្តាយ​ខ្ញុំ​និយាយថា គេរពឹសណាស់។ គេពិត​ជាសត្វមែនហើយ។
ត្រូវ​ហើយ!
ឯងក៏ដូចគ្នាដែរ។ ជឿយើងទៅ!
យើងទាំងអស់គ្នាសុទ្ធ​តែជាសត្វដូចតែគ្នាទេ។ កន្លែង​នេះ​ជា​ផ្ទះ​របស់​យើង ទាំង​អស់គ្នា​ហ្នឹង!
ឆ្មានៅលេីដំបូលរាងត្រីកោណ។
ឆ្មានៅមាត់បង្អួចរាងចតុកោណកែង។
ទឹកកកមួយដុំរាងគូបនៅពីលើក្បាលឆ្មាធ្វើឱ្យវាត្រជាក់ឡើងញ័រ។ ម៉េវ!..ហ៊ឺស ហ៊ឺស ហ៊ឺ...
ឆ្មាបង្ហោះខ្លែងរាងចតុកោណព្នាយ។
ឆ្មាលេងអុកលើបន្ទះក្តាររាងការ៉េ។
ម៉េវ!...ក្រាក...ក្រាក...
ឆ្មារីករាយនឹងលេងដុំឈើរាងស៊ីឡាំង។
ឆ្មាដេកពីលើកម្រាលដែលមានរាងរង្វង់។
ឆ្មាឆ្លុះកញ្ចក់ដែលមានរាងពងក្រពើ។
ម៉េវ!..ម៉េវ!..ស្រិប...ស្រិប...ឆ្មាដែលទើបតែមកពីក្តៅ បានការ៉េមរាងសជីមួយដើមយ៉ាងឆ្ងាញ់។
ឆ្មានៅក្បែរសំបុកឃ្មុំដែលមានរាងឆកោណ។
ឆ្មានៅលើចំណិតព្រះចន្ទ្រ។
នំដុតដែលមានរាងពីរ៉ាមីតសម្រាប់ឆ្មាដែលកំពុងឃ្លាន។ម៉េវ!..ម៉េវ!..ក្រុបៗ...ក្រុបៗ...
១.
រាងត្រីកោណ២.
រាងការ៉េ ៣.
រាងចតុកោណកែង ៤.
រាងពងក្រពើ ៥.
រាងជារង្វង់
១.
រាងគូប ២.
រាងស៊ីឡាំង ៣.
រាងសជី៤.
រាងពីរ៉ាមីត ៥.
រាងមូល
ចូរសម្លឹងមើលជុំវិញខ្លួនអ្នក ។ តើអ្នកបានឃើញរូបរាងផ្សេងៗនិងឆ្មាមួយចំនួនដែរឬទេ?
លោកយាយរបស់ខ្ញុំចេះសម្តែងត្រែះ។ ខ្ញុំចូលចិត្តលេងជាមួយគាត់។
មិនថាវត្ថុអ្វីឡើយ លោកយាយខ្ញុំអាចយកមកត្រែះបានទាំងអស់។ រាល់ពេលគាត់ត្រែះវត្ថុច្រើន មនុស្សនៅជុំវិញគាត់មានការភ័យខ្លាច។
លោកយាយអាចត្រែះបានគ្រប់ទីកន្លែង ទាំងនៅក្នុងផ្ទះបាយ នៅតាមដងផ្លូវ និងនៅក្នុងផ្សារ។ គ្មាននរណាម្នាក់អាចបញ្ឈប់លោកយាយបានទេ។
លោកយាយបានត្រែះផ្លែស្វាយឡើងទៅលើ តែចាប់អត់ជាប់ក៏ធ្លាក់បែកលើដី។ លោកតាពិបាកចិត្តនឹងការត្រែះវត្ថុរបស់លោកយាយ។
លោកតារកបានដំណោះស្រាយមួយ ដោយគាត់ជូនកូនបាល់ចម្រុះពណ៌ជាកាដូទៅឱ្យលោកយាយ។ លោកយាយរំភើបចិត្តណាស់ ពីព្រោះគាត់បានវត្ថុថ្មីត្រែះលេងទៀតហើយ។
យប់នេះ លោកតាគេងលក់ពេញមួយយប់ ចំណែកលោកយាយត្រែះកូនបាល់ទល់ភ្លឺ។ ខ្ញុំគិតថា លោកយាយរបស់ខ្ញុំជាអ្នកពូកែត្រែះជាងគេ។
ប្អូនៗអ្នកអានជាទីស្រលាញ់!តើប្អូនធ្លាប់ឃើញគេលេងត្រែះក្នុងការសម្តែងសៀកដែរឬទេ?តើពួកគេត្រែះអ្វីខ្លះ?តើប្អូនគិតថាពួកគេអាចត្រែះវត្ថុគ្រប់យ៉ាងដូចលោកយាយរបស់ខ្ញុំដែរឬទេ?
#6FrameStoryChallenge: A Carnival of ArtThe illustrations in this book were created as part of the #6FrameStoryChallenge, an online campaign run by Pratham Books to build a rich bank of illustrations for StoryWeaver.
The essence of the #6FrameStoryChallenge was to tell a good story using just 6 illustrations.
The campaign inspired nearly 70 illustrators to donate their time and skills to India’s first open-source story-publishing platform for children.What started out as an experimental campaign soon blossomed into a carnival of art, birthing nearly 500 new illustrations.
These wordless narratives cut across language barriers, opening up a world of possibilities, encouraging StoryWeaver’s growing community to dream up multiple stories around these images.The #6FrameStoryChallenge is a powerful reminder of the need for collaboration, to get closer to our mission: “A Book in Every Child’s Hand.”
បង្កួយមួយកំពុងវារនៅលើមែកឈើ។
វាបានជួបតុកកែ... សួស្តី!
ខ្ញុំឈ្មោះបង្កួយ។ ខ្ញុំចូលចិត្តរកចំណីនៅពេលថ្ងៃ។សួស្តី!
ខ្ញុំឈ្មោះតុកកែ។ ចំណែកខ្ញុំ ចូលចិត្តរកចំណីនៅពេលយប់។
បន្ទាប់ពីណែនាំខ្លួនរួចមក...  តុះ!
យើងសាកប្តូរកន្លែងគ្នារស់នៅ។ តុកកែក៏មករស់នៅតាមដើមឈើនិងស្មៅ។- ខ្ញុំរត់យឺតណាស់។
បង្កួយក៏ទៅរស់នៅក្នុងផ្ទះ។- ខ្ញុំមិនពូកែវារលើជញ្ជាំងទេ។
សត្វទាំងពីរជួបគ្នាម្តងទៀត។ យើងមានជំនាញខុសគ្នា។ ជើងរបស់ខ្ញុំមិនស្អិតដូចតុកកែទេ។
ស្បែករបស់ខ្ញុំក៏មិនធន់នឹងកម្តៅ ដូចបង្កួយដែរ។
ពួកគេក៏ទៅរស់នៅតាមសភាពដើមវិញ។
ប៊ុនទីចូលចិត្តលេងជា​មួយមេអំបៅ...
...និងបក្សាបក្សី។
នាងចូលចិត្តលេងទូកក្រដាស។
នាងក៏ចូលចិត្តធ្វើប្រាសាទពីខ្សាច់ដែរ។
នៅពេល ប៊ុនទីត្រលប់ទៅផ្ទះវិញ ម្តាយនាងឱ្យនាងសម្អាតខ្លួនចេញ ប៉ុន្តែនាងមិនព្រម។
នាងក៏ស្រែកថា «​ខ្ញុំស្អប់សាប៊ូណាស់»។
យប់មួយ នាងគេងយល់សប្តិ។ នាងឃើញមានមេរោគជាច្រើននៅជុំវិញប្រាសាទរបស់នាង ហើយពួកវាដេញចាប់នាង។
ប៊ុនទីរត់គេចពីមេរោគដោយស្រែកយំថា «ជួយផង!
ជួយផង!»
រំពេចនោះ⁣ ស្តេចពពុះសាប៊ូក៏បង្ហាញខ្លួន។ គាត់បាននិយាយថា⁣ «ប៊ុនទីកុំខ្លាចអី» ហើយបានបញ្ជាឱ្យទាហានពពុះសាប៊ូរបស់គាត់ថា «តោះពួកយើង⁣ ទៅកម្ចាត់ពពួកមេរោគ»។
ទ័ពពពុះសាប៊ូក៏កម្ចាត់មេរោគទាំងនោះ។
ឥឡូវនេះ ប៊ុនទីចូលចិត្តប្រើសាប៊ូដុសសម្អាតខ្លួនជានិច្ច ។
បក្សីស្រែក ឆ្លើយឆ្លងគ្នាយ៉ាងខ្ញៀវខ្ញារ។
សត្វខ្លែងស្រែក ខ្វា ខ្វា!
ដូចកូនង៉ែតយំ ង៉ា ង៉ា!
សត្វខ្លែងស្រែក ខ្វា ខ្វា!
ដូចកូនង៉ែតយំ ង៉ា ង៉ា!
សត្វលលកថ្ងូរ ហឺះ ហឹះ!
ដូចគេចាក់ក្រឡេកឱ្យសើច ហឺះ ហឺះ!
សត្វតាវៅបូល ប៉ៅ ប៉ៅ!
ដូចញញួរជាងដំដែក ឮ ប៉ុក ប៉ុក!
ខ្វា ខ្វា ខ្វា!​ វួច !
ហឹះ ហឹះ!
ប៉ៅ!
តើនេះជាសំឡេងបក្សីណាមួយ?
នេះគឺជាសំឡេងរបស់បក្សីកន្ទុយវែងដ្រុងហ្កូ (Drongo)។ ដ្រុងហ្កូ អាចធ្វេីតាមសំឡេងបក្សីផ្សេងទៀតបាន!
ខ្វា ខ្វា ខ្វា!​ វួច !
ហឹះ ហឹះ!
ប៉ៅ!
យេីងប្រហែលជាមិនអាចដឹងថា បក្សីកំពុងនិយាយអ្វីនោះទេ ប៉ុន្តែ យេីងអាចដឹងថាសំឡេងណាជាសំឡេងរបស់បក្សីណាមួយ។
នេះជារោមស្លាបសត្វ ហើយនេះជាដុំថ្ម។ តើមួយណាធ្ងន់ ហើយមួយណាស្រាល?
អ្នកប្រហែលជាថា សំណួរអីឆោតបែបនេះ។ ប្រាកដណាស់ ដុំថ្មធ្ងន់ ឯរោមស្លាបសត្វច្បាស់ជាស្រាលហើយ!
នេះជាដំរី ហើយនេះជាដុំថ្មដដែល។ តើមួយណាធ្ងន់ ហើយមួយណាស្រាល?
អ្នកមុខជាថា សំណួរមិនសមទំនងទៀតហើយ។ ប្រាកដណាស់ ដំរីធ្ងន់ ហើយដុំថ្មគឺស្រាលហើយ។
ឈប់សិន!
ក្រែងអ្នកទើបតែថាដុំថ្មធ្ងន់មែនទេ?
ត្រូវហើយ នោះក៏ព្រោះតែវាធ្ងន់ជាងរោមស្លាបសត្វ!
ប៉ុន្តែឥឡូវនេះ វាបែរជាស្រាលជាងដំរីឆ្ងាយណាស់។
ឈប់សិន!
ក្រែងអ្នកទើបតែថាដុំថ្មធ្ងន់មែនទេ?
ត្រូវហើយ នោះក៏ព្រោះតែវាធ្ងន់ជាងរោមស្លាបសត្វ!
ប៉ុន្តែឥឡូវនេះ វាបែរជាស្រាលជាងដំរីឆ្ងាយណាស់។
ចុះបើសួរថា តើដុំថ្មធ្ងន់ប៉ុណ្ណា?
តើយើងអាចរកចម្លើយបានដោយមិនបាច់លើកអំពីដំរី ឬរោមស្លាបសត្វបានឬទេ?
ពិតជាបាន!
យើងអាចប្រៀបធៀបដុំថ្មទៅនឹងរង្វាស់ម្យ៉ាងហៅថា គីឡូក្រាម*។រង្វាស់គីឡូក្រាម ប្រើសម្រាប់ចង់ដឹងថាថាវត្ថុមួយធ្ងន់ ឬស្រាលប៉ុណ្ណា។ សំនួរល្អបំផុតពេលនេះគឺ តើដុំថ្មធ្ងន់ជាងប៉ុន្មានបើធៀបនឹងមួយគីឡូក្រាម?
ឬក៏ តើដុំថ្មស្រាលជាងប៉ុន្មានបើធៀបនឹងមួយគីឡូក្រាម?
*"គីឡូក្រាម" ដូចគ្នាទៅនឹងខ្នាតរង្វាស់ទម្ងន់ "គីឡូ" ឬ "គ.ក.
"។ ចាប់ពីពេលនេះទៅ យើងអាចនិយាយថា គ.ក.​​ វិញ បើយើងចង់សំដៅលើ គីឡូក្រាម ព្រោះវាខ្លីជាង។
ដូច្នេះតើ ១គ.ក.
ធ្ងន់ប៉ុណ្ណា?
មកមើលទាំងអស់គ្នា។ អ្នកប្រាប់អ្នកលក់បន្លែនៅផ្សារថា៖ "សូមឲ្យខ្ទឹមបារាំងខ្ញុំ ១គ.ក.
មក។" អ្នកលក់ដាក់ដុំទម្ងន់ ១គ.ក.
នៅផ្នែកម្ខាងនៃជញ្ជីង ហើយគរខ្ទឹមបារាំងនៅផ្នែកម្ខាងទៀតរហូតដល់ផ្នែកទាំងសងខាងស្មើគ្នា។ អ្នករាប់ចំនួនខ្ទឹមបារាំងលើជញ្ជីង ឃើញមានចំនួន ១៣មើម។ នេះបញ្ជាក់ថា១គ.ក.
គឺធ្ងន់ស្មើនឹងខ្ទឹមបារាំង១៣មើម។ ប៉ុន្តែនេះមិនអាចត្រូវទាំងអស់បានទេ។ ប្រសិនបើខ្ទឹមបារាំងនោះតូចៗ ១គ.ក.​ អាចស្មើនឹងខ្ទឹមបារាំង ១៦មើម។ បើវាធំៗ ខ្ទឹមបារាំង ១០មើម អាចស្មើនឹង១គ.ក.។
យើងត្រូវរកអ្វីដែលមានទម្ងន់ ១គ.ក.
ពិតប្រាកដ។ ខ្ញុំដឹង!​ ទឹកក្នុងដបចំណុះ១លីត្រ មានទម្ងន់ស្មើនឹង ១គ.ក.!
ឥឡូវយើងដឹងហើយ ដូច្នេះសូមត្រឡប់ទៅមើលពីដំរីរបស់យើង​។ តើដំរីមានទម្ងន់ប៉ុន្មានគ.ក.?
ប្រហែលជា ៤.០០០គ.ក.!
ដូច្នេះបើសិនជាអ្នកអាចយកដំរីមកអង្គុយនៅផ្នែកម្ខាងនៃជញ្ជីង អ្នកប្រហែលជាត្រូវការ ដបទឹក១លីត្រចំនួន ៤.០០០ដប ដើម្បីឲ្យវាស្មើគ្នា។
ចំណែកឯ ៤០០០គ.ក.
ក៏អាចស្មើនឹងគោ ១០ក្បាល ឬឆ្កែទំហំធំល្មម ២០០ក្បាលដែរ!
ឥឡូវយើងបាននិយាយអំពីវត្ថុមួយចំនួនដែលមានទម្ងន់ធ្ងន់រួចហើយ។​ តោះ យើងងាកមកសួរសំនួរដែលពិបាកជាងនេះវិញម្ដងថា តើផែនដីធ្ងន់ប៉ុណ្ណា?
បើបូកបញ្ចូលទាំងអ្វីគ្រប់យ៉ាងនៅលើលោកនេះផង ផែនដីទាំងមូលមានទម្ងន់...
៥.៩៧៤.០០០.០០០.០០០.០០០.០០០.០០០.០០០គ.ក.!
ឬក៏ស្មើនឹងទឹកចំណុះ១លីត្រចំនួន ៥.៩៧៤.០០០.០០០.០០០.០០០.០០០.០០០.០០០ដប!
វាគឺធ្ងន់ខ្លាំងណាស់!
បើទោះបីយើងប្រើទឹកទាំងអស់នៅលើផែនដីក៏ដោយ ក៏នៅតែមិនគ្រប់ដែរ!
អ៊ុះ!
ការជជែកមួយនេះ កាន់តែធ្ងន់ខ្លាំងហើយ!
ឥឡូវយើងត្រលប់ទៅកាន់រោមស្លាបសត្វវិញម្ដង។ តើរោមស្លាបសត្វស្រាលប៉ុណ្ណា?
វាស្រាលជាង១គ.ក ប្រហែល២០០.០០០ដងឯណោះ។ ប្រសិនបើអ្នកដាក់ដបទឹក១លីត្រនៅផ្នែកម្ខាងនៃជញ្ជីង អ្នកនឹងត្រូវការរោមស្លាបសត្វប្រហែល២០០.០០០ស្លាប ដាក់នៅផ្នែកម្ខាងទៀតដើម្បីវាស្មើគ្នា។
ទឹកភ្លៀងមួយតំណក់ ស្រាលជាងទម្ងន់១គ.ក.
ប្រហែលជា ៣០.០០០ដង។ ដូច្នេះទឹកភ្លៀងប្រហែល ៣០.០០០ តំណក់ ស្មើនឹងដបទឹកចំណុះ១លីត្រ!
អំបិលមួយគ្រាប់តូច គឺស្រាលជាង ទម្ងន់១គ.ក.
ប្រហែល ២០.០០០.០០០ ដង។ វាពិតជាស្រាលខ្លាំងណាស់!
ហ៊ូ!
អ្នកប្រាកដជាមានអារម្មណ៍ថាឈឺក្បាលបន្តិចហើយពេលនេះ។ ហើយខួរក្បាលរបស់អ្នកនៅតែរកគិតអំពីសំណួរមិនចេះអស់។ សំណួរដូចជា៖ តើយើងមានទម្ងន់ប៉ុន្មានបើធៀបជាមួយនឹងខ្សាច់ ១គ្រាប់?
តើមនុស្សនៅលើផែនដីអាចថ្លឹងផែនដីដោយរបៀបណា?
តើអ្នកណាជាអ្នកកំណត់ទម្ងន់ ១គ.ក.?
ធានាថាអ្នកពិតជាចង់ដឹង ហើយមិនអាចរង់ចាំចម្លើយរហូតដល់ពេលធំឡើងនោះទេ!
សាកប៉ាន់ស្មានទៅមើល!សកម្មភាពនេះអាចអនុវត្តបានទាំងនៅសាលា និងនៅផ្ទះ ក្នុងការជួយកុមារឲ្យចេះគណនាប៉ាន់ស្មានអំពីទម្ងន់។អ្វីដែលអ្នកត្រូវការ៖- ជញ្ជីងថាសមួយ និង កូនទម្ងន់- ដបដាក់ទឹកពេញចំណុះ១លីត្រ- វត្ថុផ្សេងៗដែលមានទម្ងន់ខុសគ្នាដែលមាននៅជុំវិញសាលា ឬ នៅផ្ទះ ដូចជា កន្រ្តកបន្លែតូចៗ សៀវភៅ អំបោសធូលី ការ៉ុងអង្ករ និងរបស់ផ្សេងៗទៀតអ្វីដែលត្រូវធ្វើ៖១.
ហុចដបទឹកពីសិស្សម្នាក់ទៅសិស្សម្នាក់នៅក្នុងថ្នាក់ ហើយឲ្យពួកគេចំណាំអំពីទម្ងន់របស់វា។ វិធីនេះធ្វើឲ្យកុមារដឹងថាទម្ងន់ប៉ុណ្ណាស្មើនឹង ១គ.ក.។២.
ហុច វត្ថុផ្សេងទៀតឲ្យសិស្សម្តងមួយៗហើយឲ្យពួកគេប្រៀបធៀបថា វាធ្ងន់ ឬស្រាលជាង១គ.ក.។បន្ទាប់មកឲ្យសិស្សម្នាក់ៗប៉ាន់ស្មានអំពីទម្ងន់នៃវត្ថុនីមួយៗ រួចសរសេរនៅលើក្តារខៀន។3.
ថ្លឹងវត្ថុនីមួយៗនៅលើជញ្ជីង ដោយដំបូងធៀបនឹងដបទឹក 1លីត្រ (ដើម្បីឆ្លើយនឹងសំណួរថាតើវាធ្ងន់ ឬស្រាលជាង 1គ.ក.?)
ប​ន្ទាប់មកធៀបនឹងទម្ងន់ជាក់ស្ដែងដើម្បីឲ្យដឹងថា សិស្សប៉ាន់ស្មានត្រឹមត្រូវបានកម្រិតណា។ ហើយបន្ទាប់មកប្រឆាំងនឹងទម្ងន់ពិតប្រាកដដើម្បីដឹងថាតើការប៉ាន់ស្មានរ
បស់ក្មេងៗមានកម្រិតល្អប៉ុណ្ណា។* ប្រសិនបើពិបាករកជញ្ជីងថាស​ អ្នកអាចអញ្ជើញអ្នកលក់បន្លែមកថ្នាក់រៀន (ដោយយកជញ្ជីងគាត់មកផង!
)។ នៅក្នុងជំហានទី២ ខាងលើ ហុចថង់បន្លែ (ទម្ងន់ខុសៗគ្នា) បន្តគ្នា។ គិតបន្តិច!១.
នៅទំព័រទី៨ អ្នកឃើញថា ទឹកដបចំណុះ១លីត្រ មានទម្ងន់ពិតគឺ ១គ.ក.។ តើអ្នកត្រូវថែមដបទឹកចំនួនប៉ុន្មានទៀតដើម្បីឱ្យស្មើនឹងទម្ងន់ខ្លួនរបស់អ្នក?២.
ឥឡូវអ្នកដឹងថា ដំរីនៅឥណ្ឌាមានទម្ងន់ជាមធ្យម ៤.០០០គ.ក.។ ប្រសិនបើយើងប្រាប់ថារថភ្លើងមួយផ្ទុកអ្នកដំណើរដែលមានទម្ងន់ស្មើនឹងដំរី២៥០ ក្បាល តើអ្នកអាចគណនាឃើញទេថា ទម្ងន់សរុបស្មើនឹងប៉ុន្មានគីឡូក្រាម?3.
រវាងដែក ១គ.ក.
និង អំបោះ១គ.ក.
តើមួយណាធ្ងន់ជាង?
ចម្លើយ៖ ២.
១.០០០.០០០ គ.ក.​ (២៥០ ​x ៤០០០= ១.០០០.០០០)៣។ ពួកគេទាំងពីរ គឺធ្ងន់ស្មើគ្នា ពីព្រោះទាំងពីរ គឺដូចគ្នា គឺ ១គ.ក.។ ប៉ុន្តែ ១គ.ក.
នៃអំបោះត្រូវការចំនួនច្រើនដើម្បីឱ្យស្មើដែក ១គ.ក.។
ថ្ងៃនេះ ខ្ញុំមិនទៅសាលារៀនទេ។
ថ្ងៃនេះ ជាថ្ងៃឈប់សម្រាក។
ថ្ងៃនេះ ខ្ញុំមិនមើលទូរទស្សន៍ទេ។
ថ្ងៃនេះ គ្មានភ្លើងអគ្គិសនីទេ។
តើខ្ញុំគួរធ្វើអី?
ថ្ងៃនេះ ខ្ញុំនឹងសង្កេតមើលខ្លួនរបស់ខ្ញុំ!
ជាដំបូង ខ្ញុំត្រូវតែស្ងៀមស្ងាត់។ ស្ងាត់ឈឹងតែម្តង ទើបខ្ញុំអាចសង្កេតមើលខ្លួនរបស់ខ្ញុំបាន។
ឥឡូវនេះ​​ ខ្ញុំស្តាប់ឮសំឡេងដង្ហើមរបស់ខ្ញុំ។ ដង្ហើមចូល... ដង្ហើមចេញ... ដង្ហើមចូល... ដង្ហើមចេញ...
ហើយខ្ញុំស្តាប់ឮសំឡេងដង្ហើមរបស់ខ្ញុំកាន់តែខ្លាំងឡើង ឃូៗ…ឃូៗ... ហើយក៏ឮតិចទៅៗ ។
ឥឡូវនេះ ខ្ញុំស្តាប់ឮសំឡេងបេះដូងខ្ញុំលោត ឌឹប…ឌឹប…ឌឹប…
តើខ្ញុំអាចធ្វើឲ្យបេះដូងខ្ញុំលោតលឿន និងឮខ្លាំងជាងនេះបានទេ?
ចាស បាន!
បើខ្ញុំលោតចុះឡើងៗឲ្យបានម្ភៃដង។
ឃើញទេ ពេលនេះបេះដូងរបស់ខ្ញុំលោតញាប់ជាងមុនហើយ ឌឹបៗ ឌឹបៗ ឌឹបៗ!
ហើយបើសិនជា ខ្ញុំដាក់ម្រាមដៃលើ កដៃរបស់ខ្ញុំ ខ្ញុំអាចស្ទាបដឹងជីបចររបស់ខ្ញុំ!
ឥឡូវនេះ ខ្ញុំអាចស្តាប់ឮសំឡេងសើចរបស់ខ្ញុំ ហាសហា ហាសហា!
ហើយខ្ញុំឮសំឡេងយំរបស់ខ្ញុំ ហ៊ីៗ ហ៊ីៗ!
ហើយ ឮសំឡេងទះដៃរបស់ខ្ញុំ ផ្លាប់ៗ ផ្លាប់ៗ។
ហើយ ខ្ញុំអាចស្តាប់ឮពោះរបស់ខ្ញុំកូរ គ្រូកៗ គ្រូកៗ!
មានន័យថាខ្ញុំឃ្លានហើយ ខ្ញុំចង់ញ៉ាំ។
បន្ទាប់មក ច្រមុះរបស់ខ្ញុំស្រូបក្លិននំដ៏ឈ្ងុយដែលចេញពីផ្ទះបាយរបស់ម៉ាក់ខ្ញុំ។
ស្តាប់សំឡេងដែលចេញពីខ្លួនរបស់ខ្ញុំ ធ្វើឲ្យខ្ញុំសប្បាយចិត្តណាស់។ ហើយពេលនេះ ខ្ញុំចង់ឮសំឡេងធ្មេញរបស់ខ្ញុំទំពាអាហារម្តង។
ឥឡូវនេះ ក្រពះរបស់ខ្ញុំកំពុងតែកិននំដ៏ឆ្ងាញ់ ដែលម្តាយខ្ញុំបានចម្អិន!
ចូរផ្គូផ្គងសំឡេងជាមួយនឹងសកម្មភាពនៃរាងកាយដូចខាងក្រោម៖ ដៃ                                ផ្លាប់ៗ ផ្លាប់ៗ  សំឡេងហួច                              ជើងមាត់                                កុបៗ កុបៗ
អរុណសួស្តី!​ ដល់ម៉ោងក្រោកហើយ។
ខ្ញុំមិនចង់ក្រោកទេ!
ខ្ញុំមិនចង់ធ្វើអ្វីទេ!
ខ្ញុំមិនចង់ដុសធ្មេញទេ!
ខ្ញុំមិនចង់ងូតទឹកទេ!
ខ្ញុំមិនចង់ញុាំនំអង្ករចំហុយ សម្រាប់អាហារពេលព្រឹកទេ។
ខ្ញុំមិនចង់ទៅសាលារៀនទេ!
អូ៎... ប៉ុន្តែថ្ងៃនេះ គឺថ្នាក់ឯងត្រូវទៅលេងសួនសត្វ​!
ខ្ញុំចូលចិត្តញុំានំអង្ករចំហុយជាមួយស្ករ!
ខ្ញុំុំចង់ទៅសាលារៀន!
ខ្ញុំចូលចិត្តច្រៀង ពេលងូតទឹក!
ខ្ញុំចង់ប្រើច្រាសដុសធ្មេញថ្មីរបស់ខ្ញុំ!
អីយ៉ា!
ខ្ញុំប្រញាប់ណាស់!
ខ្ញុំចង់ធ្វើអ្វីដែលសំខាន់!
ខ្ញុំទៅហើយ លឿនដូចផ្លេកបន្ទោរអ៊ីចឹង... សូមបើកផ្លូវឱ្យខ្ញុំ, កំុបាំងផ្លូវខ្ញុំ!
នាវេលាព្រឹកមួយដូចសព្វដង រាជ បានដើរទៅសាលារៀនដោយទឹកមុខសប្បាយរីករាយ។​​​​​​​​​ គេ​ចូល​ចិត្ត​រៀន​ណាស់​ហើយ​តែងតែ​ទន្ទឹង​រង់​ចាំឱ្យដល់ថ្ងៃទៅសាលា​រៀន​។​ ​​​​​​​ស្រាប់តែពេលនោះ​ រាជ បានឃើញរបស់ម៉្យាងដែលមានរូបរាងចម្លែកនៅពីមុខគេ របស់នោះកំពុងស្ពាយកាតាបដើរទៅសាលារៀន។
នាវេលាព្រឹកមួយដូចសព្វដង រាជ បានដើរទៅសាលារៀនដោយទឹកមុខសប្បាយរីករាយ។​​​​​​​​​ គេ​ចូល​ចិត្ត​រៀន​ណាស់​ហើយ​តែងតែ​ទន្ទឹង​រង់​ចាំឱ្យដល់ថ្ងៃទៅសាលា​រៀន​។​ ​​​​​​​ស្រាប់តែពេលនោះ​ រាជ បានឃើញរបស់ម៉្យាងដែលមានរូបរាងចម្លែកនៅពីមុខគេ របស់នោះកំពុងស្ពាយកាតាបដើរទៅសាលារៀន។
បន្លែទាំងនោះមើលទៅពិតជាស្រស់និងមានសុខភាពល្អណាស់។ ពួកវានាំគ្នាដើរឆ្ពោះទៅសាលាដូចជាកូនទាហាន ម្នាក់នៅពីក្រោយម្នាក់ទៀត។
រាជ ដើរ​កាន់​តែ​លឿន​ទៅ​ៗ​។​ គេ​ពិត​ជា​ចង់​ដឹង​​ពី​មិត្តភក្ដិ​ថ្មី​ខ្លាំង​ណាស់​​ ហើយក៏ចង់មើលពួកគេឱ្យកាន់តែជិត។
មិនយូរប៉ុន្មាន រាជ ក៏បានឃើញរូបរាងរបស់ពួកវាច្បាស់។​ គេសម្លឹងមេីលដោយទឹកមុខភ្ញាក់ផ្អើល។
ដូច​​អ្វី​ដែល​គេ​បាន​ទាយ​ពិត​មែន​ ទាំង​នោះ​គឺ​ជា​បន្លែ​មាន​ដូច​ជា​ ៖​ ដំឡូងបារាំង​ ដំឡូង​ជ្វា​ និង​​ប្រភេទ​នៃ​ពូជ​បន្លែ​ជា​មើម​ផ្សេង​ៗ​ទៀត​ដែល​គេ​បាន​ឃើញ​នៅតាម​ផ្សារ។
ពិតជាពួកឯងមែនឬ?​ សំណួរនេះ​បាន​ចេញ​ពី​មាត់​ រាជ​ មុន​ពេល​ដែល​គេ​បាន​ដឹង​ច្បាស់​​។​ ប៉ុន្តែពួកបន្លែ​មិន​បាន​ឆ្លេីយតប​វិញ​ទេ​។​ ពួកវាបាន​ងាក​មើល​គ្នាទៅ​វិញ​ទៅមកហើយ​ញញឹម។
រាជ សួរយ៉ាងឆ្ងល់ "ពួកឯងទៅណាហ្នឹង?"
បន្លែក៏ឆ្លើយស្រុះគ្នាថា​ " មានទៅណាទៀត!
​ពួកយេីងកំពុងតែដើរទៅសាលារៀនហ្នឹងណា" ។​ រាជ ងក់ក្បាល ។គេមិនដឹងនិយាយអ្វីទៀត ក៏បន្តដំណើរទៅសាលារៀន។
បន្តិចក្រោយមក រាជ បានងាកក្រោយដោយចង់ដឹងថា តើបន្លែទាំងនោះនៅជុំវិញនោះទៀតឬទេ?
ជាថ្មីម្តងទៀត រាជ ភ្ញាក់ផ្អេីលដោយឃើញក្រុមបន្លែស្លឹកបៃតងមកចូលរួមជាមួយនឹងក្រុម​បន្លែមើម ស្ពាយកាតាប ដេីរទៅសាលារៀន។
ឥឡូវនេះ ​រាជ​ បាន​ចូលរួមជាមួយក្បួន​បន្លែ​ គេ​សប្បាយចិត្តណាស់។​ មិន​ដែល​មាន​អ្នក​ណាដើរទៅសាលារៀនជាមួយក្បួនបន្លែដូចគេនោះទេ។
បន្តិច​ម្ដង​ៗ​ ក្បួន​បាន​ទៅ​ដល់​សាលារៀន។​ សិស្ស​ទាំង​អស់​បាន​ចេញ​​ក្រៅ​បន្ទប់រៀនមក​មើល​ក្បួនដង្ហែដ៏ចម្លែកនេះ​។​ សិស្ស​ទាំង​អស់​ភ្ញាក់​ផ្អើល​យ៉ាង​ខ្លាំង​។​ ពួកគេបេីក​ ភ្នែក ​និងមាត់ធំៗ​។
អ្នកគ្រូ​របស់ ​រាជ ​ចេញ​មក​ស្វាគមន៍​ពួក​គេ​។​​ គាត់​និយាយ​ថា​ "ក្មេងល្អ​!
"​ ហីេយទះ​ខ្នង​ រាជ ​តិច​ៗ​។ ​ រាជ មាន​អារម្មណ៍​ថា​សប្បាយ​រីក​រាយ​ខ្លាំងណាស់ហើយតបថា "អរគុណ​អ្នក​គ្រូ!"
​ សិស្ស​ដទៃ​ទៀត​បាន​ទះដៃ​និង​អបអរ​សាទរ ​រាជ​។​ អ្នក​គ្រូ​បាន​ដើរ​ចេញ ចំណែកអ្នកផ្សេងទៀតបន្ត​ទះ​ខ្នងរបស់ រាជ​ ប៉ុន្តែរាងខ្លាំងបន្តិចហេីយ។
រាជ​ បើក​ភ្នែកឡេីង ម្ដាយ​របស់​គេបាន​អង្រួន​គេឱ្យ​ភ្ញាក់។​ គាត់និយាយ​ថា ​"ភ្ញាក់​​ឡើង​ រាជ​ កូន​នឹង​ទៅ​សាលារៀន​យឺត​ឥឡូវ​ហើយ​​។"​ រាជ បាន​ភ្ញាក់​ដឹង​ខ្លួន​ ហើយ​​និយាយ​ម្នាក់ឯង​ "ខ្ញុំយល់សប្តិទេតេី!"
"យល់សប្តិអ្វីក៏ចម្លែកម្ល៉េះ!"
រាជ ក្រោកពីគ្រែទាំងញញឹម។ រាជ ត្រូវតែប្រញាប់ប្រញាល់ប្រសិនបើគេចង់ទៅរៀនឲ្យទាន់ពេល។
សូមប្រើការស្រមើស្រមៃរបស់ប្អូនៗ ដើម្បីផាត់ពណ៌រូបនេះតាមដែលប្អូនចូលចិត្ត។
សូមប្រើការស្រមើស្រមៃរបស់ប្អូនៗ ដើម្បីផាត់ពណ៌រូបនេះតាមដែលប្អូនចូលចិត្ត។
ចៀវ ខកម៉ោងទៅរៀនហើយ។ ប៉ុន្តែនាងនៅ​មិនទាន់រកដបទឹកក្រហមរបស់នាងឃើញនៅឡើយ។
តើនេះជាដបទឹករបស់នាង ឬជាកាំជ្រួច?
ចៀវ ក្រឡេកមើលទៅក្ដារខៀនដោយឆ្ងល់៖ "តើត្រីទាំងនោះកំពុងហែលក្នុងសមុទ្រមែនទេ?"
ចៀវ សម្លឹងទៅស្នាមប្រឡាក់ពណ៌បៃតងលើស្បែកជើងនាង ហើយគិតថា៖ "វារអិលៗ មើលទៅទន់ៗ។ តើវាជាកូនកង្កែបឬ?"
ចៀវ ក៏រត់ទៅផ្ទះរកលោកយាយ សូជី ហើយប្រាប់ថា៖ "ខ្ញុំមានកម្លាំងវេទមន្តពិសេស!
ខ្ញុំអាចមើលឃើញអ្វីដែលអ្នកដទៃមិនអាចមើលឃើញ។"
លោកយាយ ងក់ក្បាល ហើយសួរ៖ "បើដូច្នេះ យើងគួរទៅជួបអ្នកគ្រូពេទ្យភ្នែក ហើយប្រាប់គាត់ពីកម្លាំងវេទមន្តពិសេសរបស់ចៅទៅ តើល្អឬទេ?"
អ្នកគ្រូពេទ្យ នីតា យកតារាងមួយមកបង្ហាញ។ ចៀវ ក៏សួរថា៖ "តើស្រមោចទាំងនោះកំពុងតែវារលើក្រដាសមែនទេ?"
អ្នកគ្រូពេទ្យ នីតា ក៏ឲ្យ ចៀវ ល វ៉ែនតា។ ចៀវ បែរជាឃើញស្រមោចដែលធំជាងគេ ក្លាយទៅជាអក្សរ E ទៅវិញ។
ចៀវ ក៏សួរថា៖ "តើខ្ញុំបាត់កម្លាំងវេទមន្តពិសេសហើយមែនទេ អ្នកគ្រូពេទ្យ?"
អ្នកគ្រូពេទ្យ តបវិញថា៖ "ទេ!
បិទភ្នែក ហើយស្រមៃទៅ នោះវេទមន្តពិសេសរបស់ឯងនឹងត្រឡប់មកវិញហើយ។"
លោកយាយ សូជី ក៏សួរថា៖ "ចៀវ តើចៅស្រលាញ់វ៉ែនតាពណ៌អ្វី?"
ចៀវ ញញឹមតបថា៖ "ចាស គឺពណ៌បៃតង!"
សំណួរល្បងប្រាជ្ញាទាក់ទងនឹងគំហើញ នៅទំព័របន្ទាប់មានរូបជាច្រើន។ ប៉ុន្តែនៅពេល ចៀវ អត់ពាក់វ៉ែនតា នាងមើលមិនច្បាស់ទេ។ តើអ្នកអាចជួយនាងបានទេ?
តើរូបភាពទាំងនេះមានរាងអ្វីខ្លះ?
តេីមានរង្វង់ប៉ុន្មានបង្កប់នៅក្នុងរូបផ្កានេះ?
តើអ្នកឃើញមានត្រីកោណចំនួនប៉ុន្មានក្នុងរូបផ្កាយនេះ?
តើមានការ៉េចំនួនប៉ុន្មានក្នុងរូបបង្អួចនេះ?
ខ្ញុំអាចសំអាតមុខរបស់អ្នក។
ខ្ញុំអាចសំអាតដៃ និងខ្លួនប្រាណអ្នក។
ខ្ញុំអាចសំអាតសម្លៀកបំពាក់របស់អ្នក។
ពេលអ្នកហត់អស់កម្លាំង អ្នកពិតជាត្រូវការខ្ញុំ។
ខ្ញុំអាចបំបាត់ការស្រេកឃ្លានរបស់អ្នក។
ក្រោយពីរត់លេងសប្បាយ អ្នកនឹងត្រូវការខ្ញុំ។
ខ្ញុំអាចធ្វើឱ្យអ្នកសើម ឬទទឹក។ ខ្ញុំអាចធ្វើឱ្យអ្នករងា។
ខ្ញុំអាចធ្វើឱ្យអ្នកអណ្តែត។
ខ្ញុំអាចធ្វើឱ្យអ្នកលិច។
ខ្ញុំអាចធ្វើឱ្យអ្នករីកស្រស់បំព្រង។
អ្នកអាចចាប់ខ្ញុំបាន។
អ្នកពិតជាត្រូវការខ្ញុំ។ តែពេលខ្លះ អ្នកមិនចូលចិត្តខ្ញុំ។
បើគ្មានខ្ញុំ អ្នកនឹងស្លាប់។
តើខ្ញុំជាអ្វី?
សួស្តី ខ្ញុំជាទឹក!
ពេល រ៉ូហាន ភ្ញាក់ពីគេង រ៉ូហាន ចាប់ផ្តើមលេងជាមួយឆ្កែរបស់ខ្លួន ឈ្មោះ ជីមមី។ បងស្រីរបស់ រ៉ូហាន ឈ្មោះ រីយ៉ា បាននិយាយទៅកាន់ រ៉ូហាន ថា "អូនត្រូវដុសធ្មេញជាមុនសិន មុននឹងលេងជាមួយ ជីមមី!"
"ខ្ញុំមិនចង់ដុសធ្មេញទេ!
ជីមមី មិនដុសធ្មេញរបស់វាផង!
""សត្វក៏ថែរក្សាធ្មេញរបស់ពួកវាដែរ ប៉ុន្តែក្នុងវិធីផ្សេងទៀត!
យើងត្រូវតែដុសធ្មេញរបស់យើងដើម្បីការពារពីមេរោគផ្សេងៗ!""មេរោគ?"
"មេរោគគឺជាពពួកសត្វល្អិតតូចៗដែលយើងមិនអាចមើលឃើញឡើយ ។ ប្រសិនបើមិនដុសធ្មេញជាប្រចាំទេ មេរោគនឹងនៅក្នុងមាត់របស់យើង ហើយធ្វើឲ្យយើងឈឺធ្មេញ!""អូយ""ត្រូវហើយ!
ដូច្នេះហើយយើងត្រូវថែទាំធ្មេញរបស់យើងដោយដុសធ្មេញពីរដងក្នុងមួយថ្ងៃ គឺនៅពេលព្រឹក និងពេលយប់""ប៉ុន្តែដុសធ្មេញអត់សប្បាយទេ!"
"បងនឹងប្រាប់អូនរឿងសម្ងាត់មួយ" រ៉ូហាន ឮ​ហើយ ញញឹម។
ម៉ាក់ស្រែកប្រាប់ថា "ដល់ម៉ោងហូបអាហារពេលព្រឹកហើយ!"
រីយ៉ា ក៏និយាយទៅកាន់ រ៉ូហាន ថា "មុនយើងហូបអាហារពេលព្រឹក យើងត្រូវធ្វើអ្វីមុនសិន?...យើងត្រូវលាងដៃ!"
ប៉ុន្តែ ជីមមី មិនដែលលាងដៃរបស់វាផង!
"រីយ៉ា សើច ហើយនិយាយទៅកាន់ប្អូនប្រុសរបស់ខ្លួនថា "ជីមមី មិនប្រើក្រញាំរបស់វា ដើម្បីស៊ីអាហានោះទេ។ ពួកយើងប្រើប្រាស់ដៃ ដើម្បីហូបអាហារ ដូច្នេះយើងត្រូវលាងដៃជាមួយសាប៊ូ ដើម្បីសំលាប់មេរោគ។" "មេរោគនៅជាប់ដៃរបស់យើង?""មេរោគគឺនៅគ្រប់ទីកន្លែង!"អាឈីស...!
រីយ៉ា យកដៃខ្ចប់មាត់ ពេលនាងកណ្តាស់ ។រ៉ូហាន ប្រាប់បងស្រីរបស់ខ្លួនថា "កុំធ្វើអ៊‌ីចឹង!
លោកគ្រូរបស់ខ្ញុំប្រាប់ថា យើងគួរយកដៃអាវ មិនមែនយកដៃរបស់យើងមកខ្ចប់ ពេលយើងកណ្តាស់នោះទេ។""ហេតុអ្វីទៅ?
""ពីព្រោះនៅពេលដែលយើងកណ្តាស់ដាក់ដៃយើង មេរោគគឺជាប់នឹងដៃរបស់យើង ។ ប្រសិនបើមិនលាងដៃទេ យើងនឹងធ្វើឱ្យមេរោគរាលដាលទៅដល់អ្នកដទៃ នឹងធ្វើឱ្យពួកគេឈឺ។"
"មេរោគមកហើយ!"
រីយ៉ាស្រែក ហើយដេញចាប់រ៉ូហានជាមួយដៃកខ្វក់របស់ខ្លួន។
ក្រោយមក រីយ៉ា បង្ហាញ រ៉ូហានពីវិធីសាស្រ្តលាងដៃឱ្យបានត្រឹមត្រូវ។"ជាដំបូង យើងលាងដៃជាមួយនឹងទឹកឱ្យសើម រួចបិទទឹក។ បន្ទាប់មកលាងជាមួយសាប៊ូ ដោយត្រដុសបាតដៃនឹងបាតដៃជាមួយគ្នា រួចបត់ម្រាមដៃ និងម្រាមដៃចូលគ្នា រួចត្រដុសឱ្យបានសព្វក្នុងរយៈពេល២០ វិនាទី។ នៅពេលនេះ យើងលាងសាប៊ូចេញជាមួយនឹងទឹក ហើយជូតដៃឱ្យស្ងួត។ ""តែវាយូរណាស់!
"រីយ៉ា សួរ រ៉ូហាន ថា "នៅចងចាំរឿងសម្ងាត់បងប្រាប់ឬអត់?"
នៅពេល រីយ៉ា​ និង រ៉ូហាន ត្រលប់មកផ្ទះ បន្ទាប់ពីរត់លេងរួច រីយ៉ា សួរ រ៉ូហាន ថា "តើយើងត្រូវធ្វើអ្វីមុនសិន?
"ម៉ាក់និយាយបែបលេងសើច "លេងថែមទៀត?""មិនមែនទេម៉ាក់!
យើងត្រូវងូតទឹកជាមុនសិន។""ម៉ាក់ដឹងដែរទេថា មេរោគនៅគ្រប់ទីកន្លែង?
យើងមិនអាចមើលឃើញ តែមេរោគនៅជាប់ស្បែក និងសម្លៀកបំពាក់របស់យើង!""អ៊‌ីចឹង!
យើងត្រូវងូតទឹក និងលាងដៃជារៀងរាល់ថ្ងៃ ដើម្បីសម្លាប់មេរោគ!"
ម៉ាក់និយាយថា "ដំបូងយើងត្រូវឱ្យខ្លួនយើងសើមសិន រួចចាប់ផ្តើមដុសជាមួយសាប៊ូ។"រ៉ូហាន​ និង រីយ៉ា សើចក្អាកក្អាយ ដោយសារតែពេលម៉ាក់ដុសសាប៊ូ​ រសើបមែនទែន។​បន្ទាប់ពីដុសជាមួយសាប៊ូសព្វពេញរាងកាយ ម៉ាក់និយាយថា "នៅពេលនេះ យើងចាប់ផ្តើមលាងសម្អាតសាប៊ូជាមួយទឹក។ បន្ទាប់មក យើងជូតខ្លួនឱ្យស្ងួតជាមួយនឹងកន្សែងស្អាត។"
ប៉ាសួរថា "តើកូនៗចង់ស្តាប់រឿងនិទានដែរឬទេ?"
រីយ៉ា រំលឹក រ៉ូហាន ថា "តើយើងត្រូវធ្វើអ្វីមួយសិន?...រៀបចំទុកដាក់របស់យើងសិន!
"រ៉ូហាន សួរបងស្រីរបស់ខ្លួនថា "តើយើងត្រូវតែធ្វើ?​ ចុះបើអត់ធ្វើបានឬអត់?
"រីយ៉ា និយាយតបទៅវិញ "ចាំអត់កាលពីម្សិលមិញ អូនរកបាល់អត់ឃើញ?
ពេលយើងទុកដាក់របស់ឱ្យមានសណ្តាប់ធ្នាប់ យើងនឹងមានភាពងាយស្រួលក្នុងការរកវានៅពេលក្រោយ!""រួមទាំងធ្វើឱ្យផ្ទះរបស់យើងមានសណ្តាប់ធ្នាប់ទៀតផង!
"ប៉ានិយាយទាំងសប្បាយចិត្តថា "កូនៗពិតជាឆ្លាតមែន!
"រីយ៉ា និយាយថា "ប៉ា!
មានរឿងមួយយើងត្រូវធ្វើសិន!
"និយាយរួច រីយ៉ា ដឺកដៃ រ៉ូហាន មកជាមួយ។
ប៉ុន្មាននាទីក្រោយមក ម៉ាក់ និងប៉ាលឺសូរចម្រៀងចេញពីបន្ទប់ទឹក។ប៉ានិយាយថា "ប៉ាដឹងអំពីរឿងសម្ងាត់របស់កូនហើយ!
កូនច្រៀងបណ្តើរ ដុសធ្មេញបណ្តើរ អ៊‌ីចឹងធ្វើឱ្យការដុសធ្មេញសប្បាយ។""ពួកយើងក៏ច្រៀង ពេលយើងលាងដៃដែរ!
"ម៉ាក់និយាយថា "នេះពិតជាគំនិតល្អមែន!"
រ៉ូហាន និង រីយ៉ា សប្បាយចិត្តនឹងការថែទាំខ្លួនឯង។ ចុះប្អូនវិញ?
មេរោគថា ភាពកខ្វក់គឺជារឿងល្អ និងសប្បាយ!តែខ្ញុំថាខ្ញុំដុសធ្មេញ​ និងលាងដៃ!
ខ្ញុំជឿជាក់ថាខ្ញុំជាអ្នកឈ្នះ!មេរោគតបវិញថាងូតទឹកគឺជាពេលវេលាដ៏ខ្ជះខ្ជាយមួយ!ខ្ញុំប្រាប់វិញថាខ្លួនក្រអូបជាមួយនឹងសាប៊ូពិតជាសប្បាយរីករាយ!មេរោគអាក្រក់ប្រាប់ថា មិនចាំបាច់រៀបចំទុកដាក់របស់ទេ!ផ្ទះមើលទៅស្អាតនៅពេលរបស់រាយប៉ាយ!ខ្ញុំតបវិញ ខ្ញុំរៀបចំទុកដាក់ ព្រោះខ្ញុំស្រលាញ់ទ្រព្យរបស់ខ្ញុំ។ខ្ញុំសប្បាយរីករាយជាងមុន!សប្បាយរីករាយ!
សប្បាយរីករាយ!នៅពេលនេះ ប្អូនៗតែងបទចម្រៀងខ្លួនឯង និងច្រៀងបទចម្រៀងនោះនៅពេលធ្វើការងារធុញទ្រាន់។
ប៊ូឆែនឌី មាននៅគ្រប់ទីកន្លែងប៊ូឆែនឌី មាននៅទីនេះ មាននៅទីនោះ និងមាននៅលើក្បាលរបស់អ្នក
ប៊ូឆែនឌី មានក្រញុាំគួឱ្យខ្លាចប៊ូឆែនឌី  មានរោមលើក្រញុំាកំណាច
ប៊ូឆែនឌី មានធ្មេញពេញមាត់ប៊ូឆែនឌី បានញុំាអារហារផ្អែមៗជាច្រើន
ប៊ូឆែនឌី ធ្វើមុខក្រញ៉ូវគួរឱ្យខ្លាចប៊ូឆែនឌី មានក្លិនខ្លួនអាក្រក់ និងស្អុយជាងគេបំផុត
ប៊ូឆែនឌី កណ្ដាសគ្រប់ពេលវេលាប៊ូឆែនឌី ហៀរទឹកសំបោររហូត
ប៊ូឆែនឌី ញញឹមញញែមរហូតមិនឈប់ឈរប៊ូឆែនឌី មានពោះផតចុះផតឡើង
ប៊ូឆែនឌី បញ្ចេញពន្លឺនៅពេលយប់ប៊ូឆែនឌី មិនអាចមើលឃើញបានទេ សូម្បីតែនៅក្នុងពន្លឺ
ប៊ូឆែនឌី ចូលចិត្តខាំជើងធ្វើដូចជាចំណីប៊ូឆែនឌី ទំពារគ្រឺបៗនៅលើជើង និងលើដៃ
ប៊ូឆែនឌី កំណាញ់ខ្លាំងណាស់ប៊ូឆែនឌី ជុះយ៉ាងគ្មានកេរ្តិ៍ខ្មាស់
ប៊ូឆែនឌី អាចហោះបាន ប៊ូឆែនឌី ពូកែជ្រៀតជ្រែកនៅតាមបង្អួច និងលួចមើលគេ
ប៊ូឆែនឌី ដើរត្រាចចរគ្មានទិសដៅប៊ូឆែនឌី អាចមាននៅក្នុងផ្ទះលំនៅ​!
សត្វពស់មួយឈ្មោះថា ស៊ើភី រស់នៅក្នុងព្រៃក្រាស់ដ៏ងងឹតមួយ។ សត្វពស់គ្មានជើងទេ។ សត្វពស់មិនអាចដើរបាន។ សត្វពស់មិនអាចរត់បាន។ សត្វពស់ក៏គ្មានស្លាបដែរ។
សត្វពស់មិនចេះហើរទេ។ សត្វពស់ក៏មិនអាចហែលទឹកឲ្យបានត្រង់បានដែរ។
ស៊ើភី ពិតជាចង់ចេះដើរ រត់ ហើរ និងហែលទឹកឲ្យបានត្រង់ខ្លាំងណាស់។ ស៊ើភី គិតតែពីរឿងទាំងនេះរហូត។
"អូ!
ប៉ុន្តែ ខ្ញុំពិតជាចម្លែកណាស់!ខ្ញុំមិនអាចដើរ​ត្រង់ទេ។ ខ្ញុំមិនអាចរត់បានត្រង់ទេ។ខ្ញុំមិនអាចហើរត្រង់ទេ។ ខ្ញុំមិនអាចហែលទឹកត្រង់បានទេ។ខ្ញុំចេះត្រឹមតែលូន ដោយពត់ខ្លួនចុះឡើងៗ​ប៉ុណ្ណោះ។”
"អូ!
ប៉ុន្តែ ខ្ញុំពិតជាចម្លែកណាស់!
ខ្ញុំមិនអាចដើរ​ត្រង់ទេ។ ខ្ញុំមិនអាចរត់បានត្រង់ទេ។ ខ្ញុំមិនអាចហើរត្រង់ទេ។ ខ្ញុំមិនអាចហែលទឹកត្រង់បានទេ។ខ្ញុំចេះត្រឹមតែលូន ដោយពត់ខ្លួនចុះឡើងៗ​ប៉ុណ្ណោះ។”
ថ្ងៃមួយទៀត ស៊ើភី ឃើញកូនប្រើសមួយក្រុមកំពុងរត់លេងចុះឡើងនៅលើវាលស្មៅ។កូនប្រើសទាំងនោះរត់ក្រវិចក្រវៀនចុះឡើង។ គ្មានកូនប្រើសណាមួយដើរបានត្រង់ដូចបន្ទាត់ទេ។ ឃើញដូចនេះ ស៊ើភី ក៏គិត!
ស៊ើភី ដើរទៅដល់ទន្លេមួយ។ ស៊ើភី ឃើញត្រីហែលក្រវិចក្រវៀននៅក្នុងទន្លេនោះ។ ឃើញដូចនេះ ស៊ើភី ក៏គិត!
ស៊ើភី អង្គុយគិតម្នាក់ឯងនៅឯច្រាំងទន្លេ។ វាបានឃើញក្តាមមួយក្បាលវារ​មកជិត វាក៏ចៀសទៅម្ខាង ហើយសត្វក្តាមនោះក៏វារផុតទៅ។ សត្វក្តាមនោះមានជើងជាច្រើន តែវានៅតែ​មិន​អាចដើរបានត្រង់បាន។ ឃើញដូចនេះ ស៊ើភី ក៏គិតទៀត!
ស៊ើភី សួរខ្លួនឯងថា តើវាពិតជាត្រូវការស្លាបមែនឬ?
តើវាពិតជាត្រូវការជើងមែនឬ?
ពស់មិនផ្លាស់ទី ដោយរត់បត់ចុះឡើង ឬក្រវិចក្រវៀនទេ។
"ខ្ញុំពេញចិត្តនឹងដំណើររបស់ខ្ញុំ។ ខ្ញុំលូនដោយពត់ខ្លួនចុះឡើងៗជារៀងរាល់ថ្ងៃ។ ឯសត្វដទៃ​មាន​ដំណើរប្លែកៗរបស់ពួកគេ។"
សាកល្បងធ្វើវាដោយខ្លួនឯង៖ ១.ចូរគូសរូបធរណីមាត្រដែលបង្កើតឡើងដោយបន្ទាត់ត្រង់ឲ្យបាន៥។ ២.ចូររាប់ឈ្មោះសត្វឲ្យបាន ៥ ប្រភេទ ដែលផ្លាស់ទីគួរឲ្យអស់សំណើច។ ៣.ចូរក្រឡេកមើលជុំវិញខ្លួនប្អូន ហើយរកវត្ថុមានជីវិតយ៉ាងតិចឲ្យបាន៥ ដែលអាចធ្វើជាបន្ទាត់ត្រង់បាន។
ដាណានិយាយថា៖ ខ្ញុំចូលចិត្តសក់ត្រង់។
ធីតានិយាយថា ៖ ខ្ញុំចូលចិត្តសក់រួញ។
ឆ្មា ស្វា និងពស់និយាយថា ៖ ខ្ញុំចូលចិត្តកន្ទុយកោង។
ដំរី តោ និងសេះនិយាយថា ៖ ខ្ញុំចូលចិត្តកន្ទុយត្រង់។
ធីតានិយាយថា ៖ ខ្ញុំចូលចិត្តឡើងជណ្តើរកោងទៅលើ។
ដាណានិយាយថា៖ ខ្ញុំចូលចិត្តជណ្ដើរដែលមានរាងត្រង់។ ឆ្មានិយាយថា៖ ខ្ញុំចូលចិត្តឡើងភ្នំតាមផ្លូវត្រង់។
ធីតានិយាយថា៖ ខ្ញុំចូលចិត្តផ្លូវកោងព័ទ្ធជុំវិញភ្នំ។
ដាណានិយាយថា៖ ខ្ញុំចូលចិត្តគូសបន្ទាត់ត្រង់ៗ។
ធីតានិយាយថា៖ ខ្ញុំតែងតែគូសខ្សែបន្ទាត់រាងរួញអង្កាញ់ៗ។
ដាណាសួរទៅធីតាថា ៖ តើអ្នកចង់បាននំចាក់លី ខ្លះដែរទេ?
ធីតានិយាយថា ៖ ខ្ញុំចូលចិត្តនំចាក់លី‌!
ដាណាសួរទៅធីតាថា ៖ តើអ្នកចូលចិត្តនំចាក់លីដែលមានរាងត្រង់ ឬក៏រាងរមូរ?
ធីតានិយាយថា ៖ គ្មានអ្នកណាគិតពីរាងត្រង់ ឬរាងរមូរនោះទេ!
ពួកយើងចូលចិត្តនំចាក់លីទាំងពីរបែប។
ជារៀងរាល់ថ្ងៃ កូនស្វាតែងតែទុកដាក់របស់របរពាសពេញផ្ទះ។
ព្រឹកនេះ ស្រាប់តែកូនស្វារអ៊ូរទាំតែម្នាក់ឯង។ បាត់!
បាត់!
បាត់!
ចេកមួយស្និត!
ចេកមួយស្និត!
តើបាត់ទៅណា?
កូនស្វាសួរឃ្មុំ ៖ បងឃ្មុំ!
បងឃ្មុំ!
បងបានឆីចេកខ្ញុំមែនទេ?ឃ្មុំតបវិញ ៖ ងូ ងូ ងូ... ផ្តេសផ្តាស!
ផ្តេសផ្តាស!
យើងឆីលំអងផ្កា មិនឆីចេកទេ។
កូនស្វាក៏សួរពស់ ៖ បងពស់!
បងពស់!
តើបងបានឃើញចេកខ្ញុំឬទេ?ពស់តប ៖ ស៊ឺត ស៊ឺត ស៊ឺត... យើងមិនដឹងទេ។ កុំមករំខានយើង។
ក្រេស!
ក្រេស!
ខ្ញុំរកខាងក្នុងផ្ទះ។ ក្រេស!
ក្រេស!
ខ្ញុំរកខាងក្រៅផ្ទះ។
ក្រេស!
ក្រេស!
ខ្ញុំរើលើតុ។ ក្រេស!
ក្រេស!
ខ្ញុំរុករកក្រោមគ្រែ។ មិនឃើញទេ!
មិនឃើញទេ!
ខឹង!
ខឹង!
ខឹង!
ឃ្លាន!
ឃ្លាន!
ឃ្លាន!
ខ្ញុំខឹង!
ខ្ញុំឃ្លាន!
ខឹង ឃ្លាន!
ឃ្លាន ខឹង!
ចេកតែមួយស្និត បាត់គ្មានអ្នកដឹង តើខ្ញុំឆីអ្វី?
អ៎ា!
សំបកចេក!
១..២..៣..អ៎ា!
សំបកចេកច្រើនណាស់!
នុះហ្ន៎ ប្អូនទន្សាយទេតើ!
ប្រាកដជាវាកំពុងឆីចេកខ្ញុំហើយ។
យើ!
អាប្អូនទន្សាយ!
​ឯង ហ៊ានលួចចេកយើងផង។ទេ!
ទេ!
ទេ!
ខ្ញុំមិនបានលួចចេកបងស្វាឯងទេ។ មើលនុះហ្ន៎!
ចំការចេករបស់ខ្ញុំ។
ហ៎!
ណេះ!
ខ្ញុំឱ្យចេក បងឯងមួយស្និត។អរគុណ!
អរគុណប្អូនទន្សាយ!
តែ...
តើអ្នកណា?
តើអ្នកណា?
តើអ្នកណាយកចេកខ្ញុំហ្ន៎?
អូ ខ្ញុំនឹកឃើញហើយ!
ខ្ញុំនឹកឃើញហើយ!
យប់មិញខ្ញុំឃ្លានខ្លាំងពេក។ ខ្ញុំឆីវាអស់ទៅហើយ។
នៅលើមេឃនាពេលព្រឹកព្រលឹមចាបស្រេកឃ្លានកំពុងហើររកអីឆីមានមួយពាំបានដង្កូវធាត់មួយជាចំណី!
មេអំបៅពណ៌ចម្រុះឆើតឆាយមកពីជិតឆ្ងាយរេរាំទំលើផ្កាមេអំបៅមួយខុសពីគេរកឃើញទេ មេអំបៅតែមួយពណ៌។
ខ្លែងហោះពត់ពេនយ៉ាងរីករាយតែខ្លែងមួយដូចជាខុសគេតើប្អូនអាចរកខ្លែងនោះឃើញដែរឬទេ?
រាងការ៉េធំ រាងការ៉េតូច មាននៅគ្រប់កន្លែងមានចម្រឹងមួយខុសគេតែឯងលាក់ខ្លួននៅត្រង់ណា ត្រង់នេះឬត្រង់នោះ?
មើលស្លឹកបៃតងទាំងនោះចុះ នៅលើដើមឈើធំចំណាស់នុះមានមែកមួយពណ៌ប្លែកខុសមួយនោះនៅត្រង់ណា?
យន្តហោះ ឆ្វាត់ឆ្វែងពីក្រោយមានផ្សែងរាងត្រង់ភ្លឹងតែមានមួយផ្សែងខុសពីគេឯងគឺមានផ្សែងកោងចុះឡើង។
ចាបទំលើខ្សែស្រែកចេចចាចមានមួយស្ងៀមស្ងាត់មិនឮមាត់តើចាបមួយណាឱ្យប្រាកដមិនឮមាត់ចេចចាចដូចគេ?
ដុំពពក ដុំពពកសចែងចាំងល្អលើមេឃរដូវប្រាំងតែពពកមួយមិនចង់រាំងទម្លាក់ភ្លៀងតែឯងមិនខ្វល់ពីគេ។
ពេលថ្ងៃកន្លងទៅយប់ចូលមកដល់អំពូលតាមថ្នល់មានពន្លឺមានមួយពណ៌ភ្លឺដូចព្រះអាទិត្យ។
ប្រចៀវដេកនៅពេលថ្ងៃភ្ញាក់វិញពេលយប់។មានមួយខុសគេដេកមិនឈប់ទោះយប់ហើយនៅមិនភ្ញាក់។
នៅក្នុងលំហមានភពច្រើនអនេកមានពន្លឺចាំងភ្លឺផ្លេកឃើញភពមួយខុសចម្លែកមានខ្សែវ័ណ្ឌព័ទ្ធជុំវិញ។
កូនដំរីតូចមួយឈ្មោះហ្គូលូ។ វាមានរាងមូលដូចស្គរ។ ឯកូនទន្សាយឈ្មោះ ឈូទូ។ វាមានរាងដូចដុំសំឡី។
ពួកគេតែងលេងជាមួយគ្នា។ថ្ងៃមួយ ហ្គូលូ និយាយថា៖ “តោះថ្ងៃនេះយើងនាំគ្នាលេងល្បែងថ្មី។”
ឈូទូ បង្គាប់ថា៖ “ឯងអង្គុយចុះទៅ។ ខ្ញុំនឹងលោតទៅទំលើខ្នងឯង។” ហ្គូលូក៏ធ្វើតាម។ឈូលូលោតយ៉ាងខ្ពស់។
ក្ឌុក!
វាទំលើខ្នង ហ្គូលូ។ ហ្គូលូ សើចរួចនិយាយ៖ “អស្ចារ្យ!
ឥឡូវដល់វេនខ្ញុំម្ដង។ ឥឡូវអង្គុយចុះទៅខ្ញុំនឹងលោតទំលើខ្នងរបស់ឯងម្ដង។”
“ឯងហ្នឹង!”“ត្រូវហើយ គឺខ្ញុំ។”“តើឯងគិតធ្វើយ៉ាងម៉េច?” ឈូទូ សួរ។
“ធ្វើបែបនេះ!” ហ្គូលូ ក៏ធ្វើឲ្យមើល។
ក្ឌុក...ក្ឌុក...ក្ឌុក ផ្លែដូងជាច្រើនធ្លាក់ចំក្បាលហ្គូលូ។
វាភ័យខ្លាចរត់បាតជើងសព្រាត។j��r�
ផ្លែដូងតូចមួយធ្លាក់ចំ ឈូទូ។
ឈូទូ គិតក្នុងចិត្ត៖“គ្រាន់បើបន្តិច។ ដូងធ្លាក់លើប្រសើរជាងដំរីសង្កត់ក្បាល!”
តារ៉ុងតុងឆាំង!
តើអីគេហ្នឹង?
រញ៉េរញ៉ៃខ្លាំងណាស់!
តើនរណាជាអ្នកធ្វើឱ្យទៅជាបែបនេះ?
ម៉ែៗ!
មកមើលនេះមក!
កូនឆ្មាវាកំពុងរត់លេងយ៉ាងរញ៉េរញ៉ៃនៅទីនេះ។
នៅពេញកម្រាលឥដ្ឋ
នៅជុំវិញទាំងអស់
វត្ថុចែងចាំងបានធ្លាក់ចុះ។
‹‹ម៉ែៗ  សូមប្រាប់ខ្ញុំបន្តិចមើល››
‹‹ម៉ែៗ តើទាំងនេះជាអ្វី?››
ម៉ែរើសរបស់របរឡើង  យកពែង
ម៉ែច្រៀងចម្រៀងពីរឿងវត្ថុចែងចាំង។
ស្រាបព្រាកាហ្វេសម្រាប់កូរ...
ស្ករក្នុងតែ។
ស្លាបព្រាសម្រាប់ដួស...
ឈិកឌីក្ដៅ*។*ឈិកឌី គឺជាអារហារឥណ្ឌា ដែលចំអិនពីបាយ និងសណ្ដែកឡែនធីល។
កូនកាំបិត សម្រាប់លាប...
ប៊រលើនំបុ័ង។
សមសម្រាប់ដួស...
ម៉ាហ្គី* ឆ្ញាញ់ៗ។*ម៉ាហ្គីជាឈ្មោះមីកញ្ចប់នៅប្រទេសឥណ្ណា។
ម៉ែញញឹម។
ពួកយើងក៏ញញឹមដែរ។
កូនឆ្មាស្រែក ‹‹ម៉េវ ម៉េវ!››
បញ្ជីរពាក្យ១.
ខ្លាំង ២.
ចុះ ៣.
ចែងចាំង៤.
រត់លេងយ៉ាងរញ៉េរញៃ៥.
មក ៦.
រើស៧.
ញញឹម ៨.
វត្ថុ៩.
ពែង១០.
សូម១១.
ចម្រៀង ១២.
ទាំងនេះ
ពាក្យអារហារច្របូកច្របល់រៀបពាក្យខាងក្រោមស្វែងរកបញ្ជីរឈ្មោះអាហារដែលអ្នកចូលចិត្តញុាំ។ បន្ទាប់មក គូរវា៖ ំ ន  ុ័ ង ប៖ _ _ _ ប  ៊ រ៖ _ _ ណ ដ  ា  ប់   ំ៖ _ _ _ _ដ ោះ ទកឹោគ៖ _ _ _ _ _ _ _ _ _ ន េ ំ កខ៖_ _ _ _កច េ៖ _ _ _
ស្វែងរកចំនុចទាំងប្រាំពីរដែលខុសគ្នា!
(ចម្លើយនៅខាងក្រោយ!)
ចម្លើយសម្រាប់អាហារច្របូកច្របល់៖ នំប័ុង ប៊រ ដំណាប់ ទឹកដោះគោ នំខេក ចេក ចម្លើយសម្រាប់ស្វែងរកចំនុចទាំងប្រាំពីរដែលខុសគ្នា៖១.
នំខេកពណ៌ស្វាយ ២.
ក្រណាត់ជូតជើង ៣, ប្រអប់ ៤.
ទូកក្បែរកាសែត ៥.
ចុចថ្ងាស ៦.
ខ្នើយសាឡុង ៧.
ទូកនៅជាប់ក្មេងស្រីពាក់សម្លៀកបំពាក់ពណ៌បៃតង
តើគំនិតរបស់ខ្ញុំរត់ទៅណា?
តើគំនិតទាំងនោះលោត ឬក្រឡាប់នៅពេលដែលពួកវាដើរ?
តើគំនិតទាំងនោះវិលវល់ជាមួយកង្ហាររហូតដល់វិលមុខមែនទេ?
តើគំនិតទាំងនោះជិះយន្តហោះក្រដាសទៅលេងជាមួយពពកឬ?
តើគំនិតទាំងនោះដេកពេញមួយថ្ងៃពេលញ៉ាំឆ្អែតដូចកូនឆ្មា រ៉ាស៊ូ ដែរឬទេ?
តើគំនិតទាំងនោះចូលទៅពួននៅក្នុងកាបូបរបស់អ្នកម៉ាក់ ដើម្បីចង់ទៅធ្វើការជាមួយគាត់ស្ងាត់ៗមែនទេ?
តើគំនិតទាំងនោះដើរលបៗជុំវិញផ្ទះដើម្បីរកចំណីមែនទេ?
បើសិនប៉ាប៉ាដាំគំនិតទាំងនោះទៅក្នុងដី តើវាដុះទៅជាផ្លែប៉េងប៉ោះដែរឬទេ?
នៅពេលដែលមានផ្កាយរះព្រោងព្រាត តើគំនិតទាំងនោះបញ្ចេញពន្លឺដែរឬទេ?
ប៉ុន្តែ​ខ្ញុំរកគំនិតរបស់ខ្ញុំមិនឃើញទេ។ តើគំនិតទាំងនោះពួននៅក្រោមគ្រែគេងរបស់ខ្ញុំដោយសារខ្លាចងងឹតឬអត់?
ខ្ញុំគិតថា "ត្រូវក្លាហានឡើង។​ វាមិនអីទេ គ្រាន់តែងងឹតបន្តិចប៉ុណ្ណោះ"។ ខ្ញុំទៅគេងហើយ។ គំនិតទាំងនោះនឹងចេញមក ហើយវិលវល់នៅពីលើខ្ញុំ។
គំនិតរបស់ខ្ញុំទៅគេងជាមួយខ្ញុំដែរ។
"ម្ដងទៀត!
តម្រៀបវាម្ដងទៀត ប៊ុនដា!
ខ្ញុំចង់បុកវាឲ្យដួលពីជ្រុងផ្សេង!"
ប៊ុនដា ដាក់ប្រអប់លើគ្នាជាលើកទី៥០ ដោយមិនស្ទាក់ស្ទើរ និងធុញទ្រាន់ឡើយ។ សសរប្រអប់ក្រដាសកាតុងខ្ពស់ នឹងថ្កល់ល្អឥតខ្ចោះ ដែលមានតែ ប៊ុនដា ប៉ុណ្ណោះដែលដឹងថាសង់វាបែបណា។
ខ្ញុំបញ្ឆេះឡានប្រណាំងល្បឿនលឿនរបស់ខ្ញុំ ង៉ោងៗ ង៉ោងៗ ហើយរោទិ៍បើកវាចូលពីស្ដាំនៅលើកនេះ។ ប៉ាំង!
ខ្ញុំបុកទម្លាយទៅមុខយ៉ាងសប្បាយ ហើយធុងក្រដាសប៉ើងដួលនៅមុខខ្ញុំ។ ប៊ុនដា សើច ទះដៃខ្លាំងៗនៅពេលខ្ញុំធ្វើបែបនេះ។ ប៊ុនដា ជាមិត្តដ៏ល្អបំផុត ដែលគ្រប់គ្នាចង់បាន។ ពិសេសគឺកុមារវ័យ១០ឆ្នាំ ដែលអង្គុយនៅលើរទេះពិការ។
សួស្ដី ខ្ញុំឈ្មោះ ទេវី មកពីឆ្នាំ២០៨៥។ លោកតាខ្ញុំតែងនិយាយប្រាប់ជារឿយៗថាពិភពលោកនេះប្រែប្រួលខ្លាំងប៉ុណ្ណា បើធៀបកាលពីគាត់មានអាយុដំណាលខ្ញុំ នាឆ្នាំ២០១៦។​ បច្ចុប្បន្ន វាកាន់តែអ៊ូអរពិតមែន ប៉ុន្តែខ្យល់បរិយាកាសពុំសូវមានការបំពុលច្រើនឡើយ ដោយសារមានយានជំនិះល្អៗជាច្រើនដើរដោយថាមពលអគ្គិសនី ឬថាមពលព្រះអាទិត្យ។ គ្រោះថ្នាក់ក៏មានតិចដែរ ដោយសារយានជំនិះទាំងនោះបើកបរខ្លួនឯងដោយស្វ័យប្រវត្តិ ហើយមានការប្រុងប្រយ័ត្នខ្ពស់។ ចំពោះដើមឈើ និងព្រៃឈើក៏ថយចុះជាងកាលពីមុនដែរ ប៉ុន្តែក៏ត្រូវបានដាំកាន់តែច្រើនជាបណ្ដើរៗ ដែលនេះជាប្រការល្អខ្លាំងណាស់។ លោកតាក៏ពោលដែរថា អ្វីដែលផ្លាស់ប្ដូរខ្លាំងនោះ គឺបច្ចេកវិទ្យា។ នៅឆ្នាំ២០១៦ ក៏មានបច្ចេកវិទ្យាដែរ ប៉ុន្តែមិនដូចអ្វីដែលយើងមាននាបច្ចុប្បន្ននេះឡើយ។ វាពិតជាធ្វើឲ្យជីវិតអស្ចារ្យខ្លាំងណាស់។​ មែនហើយ!
រួមទាំងជីវិតខ្ញុំផងដែរ។ បច្ចេកវិទ្យានេះហើយដែលបានបង្កើតមិត្តល្អម្នាក់ឱ្យ​ខ្ញុំ។
នេះគឺ ប៊ុនដា ជាមនុស្សយន្ត ជាអ្នកសង់សសរប្រអប់ក្រដាស និងជាមិត្តដ៏ល្អបំផុត។ ខ្ញុំឃើញភ្នែករបស់អ្នកលៀនចេញមកហើយ!
ហាហា!
តើអ្នកស្មានមិនដល់ទេ មែនទេ?
ប៉ុន្តែសាកគិតមើល តើមានមិត្តភក្ដិណាដែលពេញចិត្តសង់សសរឲ្យយើងជាង ៥០ដង ដោយមិនត្អូញត្អែរនោះ?
តើមានមិត្តភក្ដិណាដែលអាចសង់វាបានល្អឥតខ្ចោះគ្រប់ពេលនោះ?
ប៊ុនដា និយាយ៖ ខ្ញុំយល់ស្រប!
មនុស្សមិនអាចធ្វើអ្វីឲ្យសុក្រិត និងច្បាស់លាស់រាល់ពេលដូចយើងឡើយ។ ពួកគេ តែងរអ៊ូរទាំថាការធ្វើរឿងដដែលៗម្ដងហើយម្ដងទៀតគឺគួរឱ្យធុញ (ខ្ញុំមិនយល់ពីអត្ថន័យពាក្យនេះទេ ដូច្នេះសូមកុំសួរខ្ញុំអី!)
ពួកគេធ្លាក់ខ្លួនឈឺ ហើយត្រូវទៅបន្ទប់ទឹកញឹកញាប់។ ខ្ញុំឆ្ងល់ណាស់ថា តើពួកគេអាចធ្វើអ្វីៗបានដោយរបៀបណាមុនវត្តមានមនុស្សយន្តដូចយើងមកដល់?
ក្រៅពីការសង់សសរឱ្យខ្ញុំ ប៊ុនដា អាចធ្វើអ្វីបានច្រើនទៀត។ ខ្ញុំអាចបង្ហាត់គេ ឲ្យធ្វើរឿងផ្សេងៗជាច្រើន ដូចជាបោះបាល់ពីរឡូឲ្យខ្ញុំក្នុងរយៈពេលដប់នាទី ដើម្បីខ្ញុំហាត់វាយកូនបាល់ យកប្រអប់កំណប់អាថ៌កំបាំងចុះលើធ្នើរមកឲ្យខ្ញុំ (ប្រអប់នោះនៅខ្ពស់គ្មានអ្នកណាឈោងដល់ទេ បើគ្មានជណ្ដើរ) លើកតុដ៏ធ្ងន់ ឲ្យខ្ញុំអាចមើលឃើញថាក្រវិលមាសរបស់ខ្ញុំ រមៀលទៅណាហើយ (ម៉ាក់ច្បាស់ជាបន្ទោសខ្ញុំ ប្រសិនបើខ្ញុំធ្វើឱ្យបាត់វា)...
ប៊ុនដា៖ ដូចខ្ញុំបាននិយាយហើយថា មនុស្សមិនអាចប្រៀបជាមួយមនុស្សយន្តដូចយើងបានទេ។ ចំណុចខ្សោយ នៅត្រង់បញ្ហាកម្ពស់របស់ពួកគេ ឯយើងវិញចង់លូតឲ្យខ្ពស់ក៏បាន ទាបក៏បាន ដោយគ្រាន់តែពន្លូត ឬបង្រួញដៃជើងរបស់យើងតាមតម្រូវការ។ ភ្នែកយើងអាចជាកាមេរ៉ា កែវយឺត មីក្រូទស្សន៍ ឬទាំងបីរួមគ្នាក៏បាន!
តើខ្ញុំបង្ហាត់ ប៊ុនដា ដោយរបៀបណា?
គឺដោយការបញ្ចូលកម្មវិធីក្នុងខ្លួនគេ។ ការបញ្ចូលកម្មវិធីមានន័យថា ខ្ញុំគ្រាន់តែបង្ហាញគេតែម្ដងប៉ុណ្ណោះអំពីរបៀបធ្វើអ្វីមួយ។ ឧទាហរណ៍ កាលពីថ្ងៃមុន ខ្ញុំចង់ឲ្យគេយកប្រអប់កំណប់អាថ៌កំបាំងឲ្យខ្ញុំ។ នេះជាវិធីដែលខ្ញុំបានធ្វើ៖ ដំបូងខ្ញុំបង្គាប់ឲ្យ ប៊ុនដា ទៅកាន់ធ្នើរ ហើយគូរទិសដៅលើប្លង់ក្នុងផ្ទះខ្ញុំដែលមានលើអេក្រង់របស់ ប៊ុនដា។ បន្ទាប់មកពេលគេទៅដល់ ខ្ញុំក៏និយាយថា “ឥឡូវតើឯងអាចឈោងទៅស្កេននៅលើធ្នើរបានទេ?” ដៃរបស់គេលូតចេញឡើងទៅលើ។ នៅពេលគេឈោងដៃតាមបណ្ដោយធ្នើរ កាមេរ៉ាតូចក្នុងម្រាមគេថតចាប់យករូបភាពគ្រប់យ៉ាងនៅទីនោះ។
នៅពេលគេបង្ហាញរូបភាពមក ខ្ញុំគ្រាន់តែចុចលើរូបភាពប្រអប់ដែលខ្ញុំចង់បាន។ ខ្ញុំ និយាយថា៖ “ប៊ុនដា!
នោះជាប្រអប់កំណប់អាថ៌កំបាំង។ តើឯងអាចយកចុះមកឲ្យខ្ញុំបានទេ?” ឥឡូវនេះ ឲ្យតែពេលណាខ្ញុំត្រូវការប្រអប់ ខ្ញុំគ្រាន់តែនិយាយថា “ប្រអប់កំណប់អាថ៌កំបាំង!” នោះគេនឹងទៅកាន់ធ្នើរយកមកឲ្យខ្ញុំភ្លាម។ កាលណាគេបានរៀន ពីអ្វីមួយ ប៊ុនដា មិនដែលភ្លេចទេ។ ការចងចាំរបស់គេពិតជាអស្ចារ្យណាស់!
ប៊ុនដានិយាយ៖ អស្ចារ្យទេ?
មានតែមនុស្សប៉ុណ្ណោះដែលមិនចាំកន្លែងដែលខ្លួនទុកកូនសោ កែវ និង ទូរសព្ទ...
ចាស៎ មិត្តខ្ញុំគឺបែបនេះឯង ហើយខ្ញុំជាក្មេងស្រីដ៏មានសំណាងម្នាក់។ អូ!
កុំយល់ច្រឡំណា៎ ខ្ញុំមិនមែនមនុស្សចម្លែកទេ ខ្ញុំក៏មានមិត្តភក្តិជាមនុស្សធម្មតាដែរ។ យើងលេងជាមួយគ្នា ឈ្លោះប្រកែកគ្នា និងទៅសាលាជាមួយគ្នា។ ប៉ុន្តែខ្ញុំស្រលាញ់ ប៊ុនដា ជាងអ្នកណាទាំងអស់ ព្រោះគេមិនដែលអន់ចិត្ត នៅពេលខ្ញុំលេងសប្បាយជាមួយអ្នកផ្សេង ឬច្រណែននៅពេលខ្ញុំយកឈ្នះក្នុងចំណោទគណិតវិទ្យា ឬខឹងនៅពេលខ្ញុំភ្លេចជូនពរថ្ងៃខួបកំណើតរបស់គេទេ...!
ហើយនេះក៏ព្រោះតែ...ប៊ុនដា គ្មានមនោសញ្ចេតនា!
ប៉ុន្តែកុំនិយាយឮពេក ព្រោះវាអាចធ្វើឲ្យគេមិនសប្បាយចិត្ត។
ប៊ុនដា៖ ទេវី!
តើការគិតដែលប្រកបដោយវិចារណញាណរបស់ឯងនៅឯណាទៅ?
ឯងនិយាយថាខ្ញុំគ្មានមនោសញ្ចេតនា តែឯងបារម្ភថាខ្ញុំនឹងមិនសប្បាយចិត្ត។ មនុស្សមានវិចារណញាណ ប៉ុន្តែពេលពួកគេ មានអារម្មណ៍ពិបាកចិត្ត ខឹង ឬភ័យខ្លាច វិចារណញាណនោះគឺបាត់អស់ហើយ!
អា!
អ្នកណាត្រូវការអារម្មណ៍?
វាប្រាប់ខ្ញុំថាខ្ញុំកំពុងមានអារម្មណ៍ថា “គួរឲ្យស្អប់ខ្ពើម”...ហ៊ឺ...ខ្ញុំមិនដឹងថា “អារម្មណ៍” បែបនោះយ៉ាងម៉េចឡើយ។
អូ ហើយអ្វីដែលជាចំណុចល្អបំផុតនោះគឺ ខ្ញុំមិនបាច់ត្រូវមិនសប្បាយចិត្តដោយខ្លាច ប៊ុនដា ទៅលេងជាមួយមិត្តភក្តិដទៃក្រៅពីខ្ញុំឡើយ ព្រោះ... គេគ្មានមិត្តឯណាទៀតទេ!
ប៊ុនដា៖ អេ ហេ!
មិនត្រូវទេ ខ្ញុំក៏មានមិត្តផ្សេងទៀតដែរ!
មនុស្សយន្តជាអ្នកបម្រើនៅហាងកាហ្វេ តែងនិយាយថា៖ “សួស្ដី” យ៉ាងពីរោះ ហើយមនុស្សយន្តដែលជាអ្នកគិតលុយនៅហាងទំនិញក៏ដូច្នេះដែរ...ចាំបន្តិច...ខ្ញុំទើបយល់ពីអ្វីដែល ទេវី បាននិយាយ...នាងចូលចិត្តខ្ញុំដោយសារតែខ្ញុំគ្មានមិត្តផ្សេងទៀត ហើយគ្មានមនោសញ្ចេតនា!
ទេ!
ឥឡូវនេះខ្ញុំមានអារម្មណ៍ច្រើនច្របល់គ្នា ទាំងខឹង ទាំងមិនសប្បាយចិត្ត និង...
“ប៊ុនដា!
ឯងមិនអីទេមែនទេ?
ឯងកំពុងឡើងកម្ដៅហើយ ប៊ុនដា ឯងគ្រុនក្ដៅហើយ!
មុខងាររលត់ដោយខ្លួនឯងរបស់ឯងលែងដំណើរការហើយ!
ប៉ុន្តែកុំបារម្ភអីសម្លាញ់ ខ្ញុំនឹងមើលថែឯងដូចឯងមើលថែខ្ញុំដែរណា។ ឥឡូវស្ដាប់ណា៎ ប៊ុនដា ខ្ញុំនឹងបិទឯងដើម្បីឲ្យប្រព័ន្ធឯងដំណើរការដូចដើមវិញ បានទេ?
កុំខ្លាចអី វាគ្រាន់តែដូចជាការដេកលក់មួយភ្លែតប៉ុណ្ណោះ មិនអីទេ។ ហើយនៅពេលខ្ញុំបើកឯងឡើងវិញ ឯងនឹងត្រឡប់មកជាថ្មីដូចដើមហើយ បន្ទាប់មកយើងនឹងក្លាយជាមិត្តនឹងគ្នាទៀត។ ឮខ្ញុំនិយាយទេ?” ប៊ុនដា៖ ភ្នែកទេវី សើមជោគ ដូចពេលដែលនាងពិបាកចិត្ត ឬភ័យខ្លាចអ៊‌ីចឹង​។ វាធ្វើឲ្យខ្ញុំមានអារម្មណ៍ថាពិបាកចិត្តណាស់។ ប៉ុន្តែប្រព័ន្ធដំណើរការរបស់ខ្ញុំប្រាប់ថាភ្នែកនាងសើមមានន័យថា នាងពិតជាបារម្ភពីខ្ញុំ។ ឥឡូវខ្ញុំមានអារម្មណ៍ថាសប្បាយចិត្ត...ច្របូកច្របល់...ពិបាកចិត្ត និងសប្បាយលាយឡំគ្នា...​(ម៉ាស៊ីនកំពុងបិទ)
សូរសំឡេងវិលយ៉ាងញាប់លាន់រងំ ខណៈពេល ប៊ុនដា ដំណើរការបិទបើកប្រព័ន្ធឡើងវិញ។ ខ្ញុំខំទប់ទឹកភ្នែក ហើយនិយាយថា “ប៊ុនដា?
ឯងឮខ្ញុំហៅទេ?
តើស្គាល់ទេថាខ្ញុំជានរណា?
ប្រាប់មកថាការចងចាំរបស់ឯងមិនបាត់ទៅណាទេ!
ខ្ញុំចង់ឲ្យឯងចងចាំពេលវេលាយើងសប្បាយជាមួយគ្នាជាច្រើនឆ្នាំមកនេះ និងក្ដីស្រលាញ់ទាំងអស់...”
ប៊ុនដា៖ អាហា!
ក្ដីស្រឡាញ់។ វាជាអារម្មណ៍ដែលខ្ញុំមានទាំង សប្បាយ និងពិបាកចិត្តនោះហើយតើមែនទេ?
ប៊ុនដា សម្លឹងមកខ្ញុំ។ “សួស្ដី ទេវី!” តើឯងចង់ឲ្យខ្ញុំធ្វើអ្វីថ្ងៃនេះ?
លេងតម្រៀបប្រអប់ទៀតទេ?
ឬក៏ឲ្យខ្ញុំយកប្រអប់កំណប់អាថ៌កំបាំងឲ្យឯង?
តើឯងចង់...” ខ្ញុំឆ្លើយកាត់៖ “ប៊ុនដា!
ឯងមិនអីទេ!
អូ ខ្ញុំសប្បាយចិត្តណាស់ សប្បាយចិត្តមែនទែន!” ខ្ញុំស្ទុះឱប ប៊ុនដា យ៉ាងណែន។
ប៊ុនដា៖ បន្ទាប់ពីនោះ ខ្ញុំនឹងធ្វើអ្វីប្លែក គឺអ្វីដែលគ្មានអ្នកណាធ្លាប់ បញ្ចូលកម្មវិធីកំណត់ឲ្យខ្ញុំធ្វើពីមុនមក។ ខ្ញុំយកដៃក្រសោប ទេវី មិត្តខ្ញុំ ដោយមិនដឹងខ្លួន។
មនុស្សយន្ត៖ ម្សិលមិញ ថ្ងៃនេះ និងថ្ងៃស្អែក តើនឹងមាន មនុស្សយន្តប៊ុនដា របស់ទេវី សម្រាប់អ្នកផ្សេងទៀតទេ នៅឆ្នាំ២០៨៥ ?
យើងនឹងរង់ចាំមើល ប៉ុន្តែយើង មិនអាចប្រកែកបានទេ ថាមនុស្សយន្ត នឹងមានវត្តមានច្រើនជាងនេះ ក្នុងរយៈពេល២៥ឆ្នាំទៀត គឺឆ្នាំ២០៤០។ តើមនុស្សយន្តជាអ្វី និងជានរណា?
ប្រសិនបើយើងនិយាយថាមនុស្សយន្តជាម៉ាស៊ីនដែលមានរូបរាង និងកាយវិការដូចមនុស្ស លើកលែងតែវាមានចលនាកន្ត្រាក់ៗ មានសំឡេងឆ្កឹងៗ និងភ្នែកដែលភ្លឺចាំងនៅពេលវាបើក នោះប្រហែលជាអ្នកបានមើលភាពយន្ត ឬទូរទស្សន៍ច្រើនពេកហើយ។ ព្រោះតាមពិត មនុស្សយន្ត “ជាម៉ាស៊ីនដំណើរការដោយប្រព័ន្ធអេឡិចត្រូនិកបញ្ជាដោយកម្មវិធីកុំព្យូទ័រ ឬសៀគ្វីអគ្គិសនី”។ វាមើលទៅមិនដូចជាមនុស្សទាំងអស់នោះទេដែលជាហេតុធ្វើឲ្យអ្នកមិនអាចសម្គាល់បានថាពិតជាមានមនុស្សយន្តនៅជុំវិញយើង!
មែនឬ?
តើនៅឯណា?
មែនហើយ ពួកវានៅក្នុងរោងចក្រ ឃ្លាំងទំនិញ ចម្ការផ្លែឈើ មន្ទីរពេទ្យ និងនៅផ្ទះក៏មាន។ ពួកវាអាចមើលទៅមានរូបរាងជាដៃម៉ាស៊ីនធំៗដូចជាមួយម៉ាស៊ីនមួយចំនួននៅរោងចក្រផលិតរថយន្ត ផ្នែកផ្សារ បិទ និងបាញ់ថ្នាំរថយន្តជាដើម។ ឬជួនកាលវាក៏អាចមើលទៅដូចជាកាមេរ៉ាតូចៗនៅមន្ទីរពេទ្យ ដែលភ្ជាប់ទៅនឹងបំពង់ដ៏តូចឆ្មារដូចសរសៃសក់សម្រាប់បញ្ចូលទៅក្នុងពោះវៀន និងអាកទែរ ដើម្បីពិនិត្យរកបញ្ហាផ្សេងៗ។ មនុស្សយន្តខ្លះមានរាងជាបន្ទះថាសមូលស្ដើង ធ្វើការនៅផ្ទះ និងការិយាល័យ កំពុងរត់ចុះឡើងបញ្ចេញសំឡេង និង សម្អាតកម្រាលនាពេលយប់នៅពេលគ្រប់គ្នាកំពុងគេងលក់។ ខ្លះទៀតមានរាងជាយានមានកង់តូចៗធ្វើដំណើរនៅក្នុងសមរភូមិរុករកចម្ការមីនដ៏គ្រោះថ្នាក់ ឬរមៀលលើផ្ទៃព្រះចន្ទ ឬភពព្រះអង្គារ ដើម្បីថតរូបភាព និងប្រមូលសំណាកគំរូបញ្ជូនមកអ្នកវិទ្យាសាស្ត្រនៅលើផែនដីវិញ។
ខ្ញុំសង្ឃឹមថា ខ្ញុំអាចឃើញមនុស្សយន្តដោយខ្លួនឯង!
ប្រសិនបើអ្នកធ្លាប់ប្រើ ឬធ្លាប់ឃើញដូចជាកុំព្យូទ័រ ឬស្មាតហ្វូន ច្បាស់ណាស់នោះហើយជាមនុស្សយន្ត!
មែនហើយ ពួកវានៅក្នុងឧបករណ៍ទាំងនោះ។ ខ្លះក៏មានឈ្មោះ ដូចជា ស៊ីរី (Siri) និង កូរតាណា (Cortana) (តើអ្នកធ្លាប់ឮពីឈ្មោះពួកវាទេ?
)។ ពួកវាអាចជួយយើងស្វែងរកព័ត៌មាន វត្ថុផ្សេងៗសម្រាប់គម្រោងសិក្សា របាយការណ៍ចរាចរណ៍ (ដែលតាមផ្លូវនីមួយៗមានចរាចរណ៍ច្រើនបច្ចុប្បន្ន?
តើទិសដៅមួយណាល្អបំផុតត្រូវជ្រើសរើស?)
កម្សាន្ត ( តើភាពយន្តថ្មីៗ កំពុងបញ្ចាំងនៅឯណា?)
តើបញ្ចាំងម្ដងទៀតនៅពេលណា?)
និងនៅមានច្រើនទៀត។ ពួកវាអាចជាកក់សំបុត្ររថយន្តក្រុង ឬរថភ្លើង ទិញម្ហូបអាហារ និងប្រាប់យើងពីចំនួនកាឡូរីពិតប្រាកដដែលយើងត្រូវដុតបំផ្លាញបន្ទាប់ពីលេងបាល់ទាត់រួច។ តើអនាគតមនុស្សយន្តមានរាងដូចម្ដេច?
តើពិភពលោក អាចនិយាយថានៅឆ្នាំ២០៤០ នឹងមានលក្ខណៈបែបយ៉ាងណា នៅពេលមានវត្តមានរបស់មនុស្សយន្ត?
យើងអាចគ្មានមនុស្សយន្តបណ្ដើរតាមផ្លូវទេនៅឆ្នាំ២០៤០ ប៉ុន្តែយើងនឹងមានមនុស្សយន្តណាមួយ ឬអាចយើងមិនស្គាល់ក៏ថាបាន នៅជុំវិញខ្លួនយើង។ វាដូចជាអាចនឹងមានរថយន្តដំណើរការដោយគ្មានអ្នកបើកបរនៅលើដងផ្លូវជាដើម។ យើងអាចមានកែវយឺតយន្តក្នុងកញ្ចក់កែវដាក់ភ្នែកដែលជួយយើងថតរូបភាព យើងអាចនឹងមិនចាំបាច់កាន់ទូរសព្ទ ឬកាមេរ៉ាទៀតទេ (ប៉ុន្តែតើយើងនឹងថតរូបសែលហ្វ៊ីដូចម្ដេច??
)។ ហើយមនុស្សយន្តជើងអាកាសដែលហៅថា ដ្រូន នឹងហោះឆ្វែលជុំវិញ ចែកចាយសំបុត្រ កញ្ចប់អីវ៉ាន់ និងអាហារ ដែលតម្រូវឲ្យកាត់បន្ថយបុគ្គលិកជញ្ជូនទំនិញពីក្រុមហ៊ុនអាជីវក ម្ម ហើយក៏សង្ឃឹមថានឹងជួយកាត់បន្ថយបញ្ហាស្ទះចរាចរណ៍តាមដងផ្លូវផងដែរ!
សម្រាប់ឆ្នាំ២០៨៥ ពោលគឺ៤៥ឆ្នាំក្រោយ តើអ្នកណាដឹងថាមនុស្សយន្តនឹងវិវត្តទៅជាអ្វី?
“ហេតុអីបានជាគេឲ្យវាមកយើងអញ្ចឹង?” កាល់ប៉ាណាសួរទាំងឆ្ងល់។នាងកំពុងតែមើលកង់ដែលម្តាយនាងយកមកពីកន្លែងធ្វើការ។កង់នេះមើលទៅនៅថ្មីតើ!
ម្តាយនាងញាក់ស្មា។“ម្ចាស់វាមានអាផ្សេងហើយ។” ម្តាយនាងនិយាយ។
កាល់ប៉ាណាឡើងជិះកង់។ប្រូស!
នាងដួល។ប្រាហ៊ូសើច។“ឯងមិនអាចនៅនឹងលើកង់ទាំងពីរបានទេ។ឯងត្រូវរៀនជិះវាសិន។” ប្រាហ៊ូនិយាយ។“ឯងបង្រៀនខ្ញុំទៅអញ្ចឹង!” កាល់ប៉ាណាស្នើសុំ។
ដូច្នេះនៅរាល់ល្ងាច ក្រោយចេញពីរៀន ពួកគេនាំគ្នាទៅផ្លូវបឹងហ្គាឡូ។នៅទីនោះចរាចរមិនសូវមមាញឹកទេ។ មានតែផ្ទះធំៗ ដែលមានឆ្កែធំៗ។
ក្មេងនៅម្តុំផ្ទះពួកគេសុទ្ធតែនៅលេងនៅទីនោះ។នៅថ្ងៃទីមួយ កាល់ប៉ាណាអន្ទះសារចង់រៀនជិះកង់ខ្លាំងណាស់។ប៉ុន្តែ...
ប្រូស!កាល់ប៉ាណាដួលទៅលើដី។នាងរលាត់ជង្គង់។នាងមិនចង់យំទេប៉ុន្តែទឹកភ្នែកនាងស្រក់ហើយ។នាងយំឮខ្លាំងៗ។
នាងក្តៅស្លឹកត្រចៀក។នាងឮក្មេងប្រុសៗសើចចំអកឲ្យនាង។កាល់ប៉ាណាក្រោកឡើង ហើយរត់ទៅផ្ទះ។នាងទុកកង់ចោលកន្លែងដែលនាងដួល។ប្រាហ៊ូនឹងជិះវាទៅផ្ទះវិញព្រោះវាចេះជិះកង់។បន្ទាប់ពីវាលេងបាល់ជាមួយមិត្តវារួច។បន្ទាប់ពីថ្ងៃលិចបន្ទាប់ពីប៉ាមកពីហាងម៉ាស៊ីនវិញ។
“ម៉េចបានរហែកសំពត់កូន?” ម្តាយនាងសួរពេលគាត់ឃើញកាល់ប៉ាណា។“ខ្ញុំដួលកង់។” កាល់ប៉ាណានិយាយ។ ម្តាយនាងដកដង្ហើមធំ។
ថ្ងៃនេះជាថ្ងៃទីប្រាំពីរហើយដែលកាល់ប៉ាណារៀនជិះកង់តែនាងនៅតែមិនទាន់ចេះជិះនៅឡើយទេ។តើប្រាហ៊ូប្រាប់នាងថាម៉េចខ្លះ?នាងទាបជាងកង់ពេក។តើប្រាហ៊ូដឹងអ្វីខ្លះ?
នៅពេលយប់កាល់ប៉ាណាសុំទឹកដោះគោមួយកែវពី ម្តាយរបស់នាង។គ្រូនាងប្រាប់ថាទឹកដោះគោអាចធ្វើឲ្យក្មេងៗលូតកម្ពស់បាន។កាល់ប៉ាណាជាក្មេងស្រីដែលខ្ពស់ជាងគេទី២ក្នុងថ្នាក់នាងហើយ។
នាងចង់ខ្ពស់ដូចកីឡាការី វីនូសស៍ វីលៀមស៍។កាល់ប៉ាណាមិនដឹងរឿងរ៉ាវទាក់ទងនឹងកីឡាវាយសីទេតែប្រាហ៊ូបានបង្ហាញរូបវីនូសស៍ឲ្យនាងមើលម្តង។“តើគាត់ខ្លាំងប៉ុណ្ណាទៅ?” កាល់ប៉ាណាសួរ។ប្រសិនបើកាល់ប៉ាណាខ្លាំង គ្មាននរណាអាចរំខាននាងបានទេ។កាល់ប៉ាណាបន់ស្រន់មុនចូលគេងទោះជានាងមិនដែលធ្វើពីមុនមកក៏ដោយ។
នៅល្ងាចបន្ទាប់ នាងប្រាកដក្នុងចិត្តថានាងអាចជិះកង់បាន។នាងថែមទាំងកៀបដង្កៀបនាំសំណាងពណ៌ក្រហមរបស់នាងទៀតផង។“រុញវាទៅ ចំាំខ្ញុំអ្នកធាក់។” នាងប្រាប់ប្រាហ៊ូ។ប្រាហ៊ូធ្វើតាមនាងប្រាប់។កាល់ប៉ាណាបិទភ្នែក ហើយព្យាយាមរកឈ្នាន់កង់។ខ្យល់បក់ខ្លាំងប៉ះត្រចៀកនាង។កង់គ្រវីនៅលើផ្លូវហើយប្រូស!!
!កាល់ប៉ាណាដួល ម្តងទៀត។
ម្តងនេះនាងឈឺខ្លាំងណាស់ នាងដកដង្ហើមមិនរួចទេ។គ្មាននរណាសើចនាងទេសូម្បីតែ ម៉ានីកានឌែន ដែលកាចជាងគេនោះក៏មិនសើចឲ្យនាងដែរ។
គ្រូពេទ្យម៉ឺងម៉ាត់ណាស់ដូចនាយកសាលានាងអញ្ចឹង។គាត់ប្រាប់កាល់ប៉ាណាថានាងធ្វើឲ្យជើងខ្លួនឯងជាំខ្លាំងណាស់។“ឯងត្រូវតែមើលជើងឯងរហូតដល់ជា។” គាត់និយាយ។គ្រូពេទ្យឲ្យឈ្មោះថ្នាំជាច្រើនទៅម្តាយនាង។“ឯងមិនអាចជិះកង់បានទៀតទេរហូតដល់ជា។” ម្តាយនាងនិយាយ។កាល់ប៉ាណាងក់ក្បាល។“ ឯងនៅតែអាចអង្គុយលើកង់បាន។” ប្រាហ៊ូនិយាយ។“ អង្គុយយ៉ាងម៉េចទៅ?” កាល់ប៉ាណាសួរ។
ប៉ាបង្ហាញកង់នាង វាមានកែបថ្មី។“យើងជួសជុលវាពេលឯងទៅជួបពេទ្យ!“ប្រាហ៊ូ” ញញឹម។“ប៉ុន្តែខ្ញុំនឹងជិះវាដោយខ្លួនឯងនាពេលឆាប់ៗនេះ។” នាងនិយាយ។ “ត្រូវហើយ!” ប្រាហ៊ូនិយាយ។ “ឯងប្រាកដជាអាចជិះវាបាន។”
កាល់ប៉ាណាដួលកង់ ប៉ុន្តែវាយ៉ាងម៉េចទៅ?គ្រប់គ្នាប្រាប់ឲ្យអ្នកព្យាយាមទោះជាអ្នកមិនបានជោគជ័យក៏ដោយ។ ហេតុ?ពេលខ្លះការព្យាយាមផ្តល់ឲ្យអ្នកនូវអ្វីដែលអ្នកមិនបានរំពឹងទុក។វាបង្រៀនអ្នកពីអ្វីដែលអ្នកមិនដឹងពីខ្លួនអ្នក។ប្រសិនបើកាល់ប៉ាណាអាចជិះកង់បានតាំងពីថ្ងៃនាងរៀនដំបូង នាងប្រហែលមិនដឹងថាខ្លួននាងជាមនុស្សតស៊ូខ្លាំងយ៉ាងនេះនោះទេ។ គ្រួសារនាងប្រហែលមិនដឹងពីចំណុចនេះដែរ។ប្រហែលនៅថ្ងៃអនាគត ពេលដែលកាល់ប៉ាណាខ្ពស់ ហើយខ្លាំងបន្ទាប់ពីញុំាំទឹកដោះគោមក នាងនឹងនឹកឃើញពីថ្ងៃដែលនាងដួលកង់។ នាងប្រហែលគិតដល់រឿងនេះនៅពេលនាងប្រលងមុខវិជ្ជាលំបាក ឬពេលនាងដើរឡើងភ្នំ។នាងប្រហែលគិតដល់រឿងនេះដែរ ពេលនាងកំពុងដុតនំ ឬថតរូបសត្វខ្លា។ហើយប្រហែលកាល់ប៉ាណានឹងតាំងចិត្តថាមិនបោះបង់ចោលអ្វីដែលនាងកំពុងធ្វើឡើយ ពីព្រោះនាងនៅចាំពីអ្វីដែលនាងបានរៀននៅថ្ងៃនោះ។
កូនឡានមួយឈ្មោះទីនតង។ វាធ្វើដំណើរផ្លូវឆ្ងាយជារៀងរាល់ថ្ងៃ។
ទីនតងធ្វើដំណើរឡើងទួល ចុះទួល ក្រោមកម្តៅថ្ងៃ កាត់ធូលីដី កាត់ភក់ កាត់ភ្លៀង។
ថ្ងៃនេះ ទីនតងមកដល់ចំណតយឺតជាងរាល់ដង។
ទីនតងអស់កម្លាំង។ ទីនតងក្អក «ឃូសៗ ខុងៗ។»
ខ្ញុំចង់ទៅកន្លែងព្យាបាល។«ង៉ឺតៗ... ឈីតៗ... ប៉ុងបាុំងៗ... ប៉ូងៗ»
«ង៉ឺតៗ ឈីតៗ ប៉ុងបាុំងៗ ប៉ូងៗ។» ខ្ញុំគ្រាន់បន្តិចហើយ។ ខ្ញុំជាហើយ!
ខ្ញុំជាហើយ!
ខ្ញុំងូតទឹក ហើយគេងឱ្យមាន​កម្លាំងសិន ព្រោះស្អែក ខ្ញុំត្រូវក្រោកពីព្រឹក​​​ព្រលឹម។
ទីនតងធ្វើដំណើរ​ជួនកាលទៅមុខត្រង់ ជួនកាលបត់ស្តាំ ជួនកាលបត់ឆ្វេង។
«ទ្រីនៗ ទីតៗ ត្រេនៗ...» ទីនតងជូនអ្នកដំណើរដល់ផ្ទះម្នាក់ម្តងៗ។
ខ្ញុំមានមិត្តម្នាក់។ នាងរស់នៅក្នុងផ្ទះជាមួយខ្ញុំ។
ពេលខ្ញុំសប្បាយចិត្ត នាងក៏សប្បាយចិត្តដែរ។
ពេលខ្ញុំយំ នាងក៏យំដែរ។
ប៉ុន្តែ ខ្ញុំស្ដាប់នាងមិនឮទេ។ នាងរស់នៅក្នុងកញ្ចក់។
ខ្ញុំប្រាប់នាងថា «ចេញមក យើងនឹងលេងជាមួយគ្នា»។ ប៉ុន្តែនាងមិនព្រមចេញមកទេ។
ខ្ញុំមិនសប្បាយចិត្តទេ។​​ ខ្ញុំក៏ចូលគេង។
ខ្ញុំយល់សប្តិឃើញនាងចេញពីក្នុងកញ្ចក់!
ហើយពួកយើងលេងជាមួួយគ្នាយ៉ាងសប្បាយរីករាយ។
យើងលេង យើងរត់ យើងស្រែក ហើយហ៊ោកញ្ជ្រៀវជាមួយគ្នា។
នៅពេលដែលខ្ញុំនិយាយជាមួួយនាង នាងក៏និយាយជាមួយខ្ញុំវិញដែរ។
ពេលព្រឹកឡើង មិត្តខ្ញុំនឹងចូលទៅក្នុងកញ្ចក់វិញ។
ប៉ុន្តែមិនអីទេ យើងអាចលេងជាមួយគ្នាទៀតនៅក្នុងសុបិនខ្ញុំ។
"វូ!
វូ!"
អេនណា ម៉ានី បានផ្លុំទៀនទាំង៨ នៅលើនំខួបកំណើតរបស់នាង។បងប្អូនបុ្រសស្រីរបស់នាងបានស្រែកថា "រីករាយថ្ងៃកំណើត អេនណា!"
អេនណា មានគ្រួសារធំមួយ និងរស់នៅក្នុងផ្ទះដ៏ធំនៅលើភ្នំ។ ប៉ុន្តែនៅថ្ងៃខួបកំណើតរបស់នាង នាងមានតែបំណងបា្រថ្នាតូចមួយប៉ុណ្ណោះ។
អេនណា បានបើកកាដូខួបកំណើតរបស់នាងហើយសម្លឹងមើលវា។ មានអ្វីមួយចាំងផ្លេកៗនៅក្នុងប្រអប់។"ក្រវិលពេជ្រ?
អីយ៉ា!"
នាងមិនចង់បានក្រវិលពេជ្រទេ។ ពួកវាមានតម្លៃថ្លៃហើយគ្មានប្រយោជន៍អីទេ!តើអ្នកដឹងថា អេនណា ចង់បានអ្វីដែរទេ?
អេនណា ចង់បានសៀវភៅ សៀវភៅ និងសៀវភៅជាច្រើនផ្សេងទៀត!
"ផ្ទះយើងមានសៀវភៅច្រើនហើយ!"
បងប្រុសរបស់នាងបាននិយាយ។ ប៉ុន្តែ អេនណា បានអានសៀវភៅទាំងអស់នោះរួចហើយ។ "នៅបណ្ណាល័យមានសៀវភៅច្រើនជាងនេះទៀត!"
ជីតារបស់នាងបានចង្អុលបង្ហាញ។ ប៉ុន្តែ អេនណាក៏បានអានសៀវភៅទាំងអស់នោះរួចហើយដែរ!អេនណា ដើរចូលទៅក្នុងបន្ទប់នាង ហើយដកដង្ហើមធំ "ហ៊ឹម!"
បនិ្តចក្រោយមកនៅថ្ងៃនោះ មានសំឡេងគោះទ្វារបន្ទប់របស់ អេនណា។ ប៉ុន្តែគ្មាននរណាម្នាក់នៅខាងក្រៅទេ!ផ្ទុយទៅវិញ មានប្រអប់ធំមួយនៅមាត់ទ្វារបន្ទប់របស់នាង។ នាងបាននិយាយយ៉ាងឮថា "សង្ឃឹមថាវាមិនមែនជាគ្រឿងអលង្ការទៅចុះ!
"។
វាមិនមែនជាគ្រឿងអលង្ការ។ វាជាឈុតសៀវភៅសព្វវចនាធិប្បាយថ្មី!
"សៀវភៅច្រើនណាស់។ អស្ចារ្យ!"
អេនណា បានរត់ជុំវិញផ្ទះរបស់នាង ហើយឱបគ្រប់គ្នា។ ជាច្រើនឆ្នាំក្រោយមក អេនណា បានអានសៀវភៅជាច្រើន។ អេណា បានធ្វើការងារនៅក្នុងមន្ទីរពិសោធន៍របស់អ្នកវិទ្យាសាស្រ្តដ៏ល្បីម្នាក់។ អេនណា បានសួរថា "តើខ្ញុំគួរធ្វើអ្វីនៅទីនេះ?"
អ្នកវិទ្យាសាស្រ្តបានចង្អុលទៅប្រអប់មួយ។ តើអ្នកគិតថានាងបានរកឃើញអ្វីនៅខាងក្នុងនោះ?
"គ្រាប់ពេជ្រ?
អីយ៉ា!"
អេនណា និយាយ។ ប៉ុន្តែ លើកនេះ ពេជ្រមិនមែនសម្រាប់ពាក់ទេ។ ពួកវាគឺសម្រាប់ពិសោធន៍។ អ្នកវិទ្យាសាស្រ្តចង់ឲ្យ អេនណា រកឃើញអ្វីដែលធ្វើឲ្យត្បូងពេជ្រមានពន្លឺចែងចាំង។ ដូច្នេះ នាងក៏អានសៀវភៅជាច្រើនអំពីត្បូងពេជ្រ។ អេណា ត្រូវការសៀវភៅ សៀវភៅ និងសៀវភៅជាច្រើនផ្សេងទៀត!
ការក្លាយជាអ្នកវិទ្យាសាស្រ្តគឺល្អបំផុតសម្រាប់ អេនណា!
នាងអាចរៀនពីអ្វីដែលនាងចង់ដឹង។អេនណា ពិតជាចូលចិត្តវត្ថុដែលមានពន្លឺចែងចាំង។ យតើអ្វីទៅដែលមានពន្លឺចែងចាំងជាងត្បូងពេជ្រនោះ?គឺព្រះអាទិត្យ!
ដូច្នេះ អេនណា អានសៀវភៅទាក់ទងនឹងព្រះអាទិត្យ ពន្លឺព្រះអាទិត្យ និងអាកាសធាតុ។ នាងត្រូវការសៀវភៅ សៀវភៅ និងសៀវភៅជាច្រើនផ្សេងទៀត!
អេនណា បានធ្វើពិសោធរាប់រយ។គាត់បានបង្កើតឧបករណ៍ជាច្រើនដែលអាចវាស់អាកាសធាតុនៅកន្លែងមួយបាន។
តើពន្លឺព្រះអាទិត្យនៅ បំបៃ យ៉ាងណាដែរ?
អេណា បានបង្កើតឧបករណ៍មួយដើម្បីវាស់ស្ទង់នៅទីនោះ។តើខ្យល់បក់យ៉ាងណាដែរនៅម៉ាដ្រាស?
អេនណា ក៏បានបង្កើតឧបករណ៍មួយសម្រាប់វាស់ខ្យល់ដែរ។
គាត់បានចំណាយពេលជាច្រើនខែដើម្បីបង្កើតឧបករណ៍សំណព្វចិត្តរបស់គាត់ឡើង។ វាគឺជាបាល់ឡុងហោះពិសេសមួយដែលត្រូវបានគេហៅថាអូហ្សូនសន់។ វាមានម៉ាស៊ីនតូចមួយនៅក្នុងនោះ។ ម៉ាស៊ីននោះអាចវាស់ឧស្ម័នដែលមាននៅក្នុងខ្យល់ហៅថាអូហ្សូន។ វាអាចហោះបានខ្ពស់ណាស់។ មើលហ្ន៎!​ នោះហើយអូហ្សូនសន់របស់អេនណា!
សាកទាយទៅមើលថាតើ អេនណា ម៉ានី បានបង្កើតឧបករណ៍សរុបទាំងអស់ប៉ុន្មាន?
គាត់បានបង្កើតឧបករណ៍វាស់អាកាសធាតុបានជិតមួយរយ!
គាត់ថែមទាំងមានរោងចក្រផ្ទាល់ខ្លួនសម្រាប់ផលិតឧបករណ៍ទាំងនេះផងដែរ។ វាហាក់បីដូចជាគាត់អាចបង្កើតអ្វីៗគ្រប់យ៉ាង!
អេនណា ម៉ានី បានក្លាយជាអ្នកវិទ្យាសាស្ត្រអាកាសធាតុដ៏ឈ្លាសវៃបំផុតមួយរូបនៅក្នុងប្រទេសឥណ្ឌា។បើទោះបីជាគាត់មានវ័យចំណាស់ និងល្បីល្បាញក៏ដោយ ក៏មិត្ដជិតស្និទ្ធរបស់គាត់មិនផ្លាស់ប្តូរដែរ។នោះគឺ សៀវភៅ សៀវភៅ និងសៀវភៅជាច្រើនផ្សេងទៀត!
នោះគឺ សៀវភៅ សៀវភៅ និងសៀវភៅជាច្រើនផ្សេងទៀត!
ជីវិត និងពេលវេលារបស់ អេនណា៖ ថ្ងៃទី២៣ ខែសីហា ឆ្នាំ១៩១៨ - អេនណា ម៉ានី កើតនៅ ភាមេឌូ រដ្ឋគេរ៉ាឡា ប្រទេសឥណ្ឌា។ ឆ្នាំ១៩៤០ - គាត់ទទួលបានអាហារូបករណ៍ទៅធ្វើការនៅមន្ទីរពិសោធន៍ ស៊ីវី រ៉ាមែន នៅក្រុង ប៉ែងហ្កាឡូ។ ឆ្នាំ១៩៤៥ - គាត់បានទៅប្រទេសអង់គ្លេសដើម្បីសិក្សាជំនាញឧតុនិយមវិទ្យា។ ឆ្នាំ១៩៤៨ - គាត់ត្រលប់មកប្រទេសឥណ្ឌាវិញ ហើយចូលរួមជាមួយនឹងនាយកដ្ឋានឧតុនិយមឥណ្ឌានៅពូណេ។
ឆ្នាំ១៩៦២ - គាត់ចាប់ផ្តើមធ្វើការលើគម្រោងអូហ្សូន។ ឆ្នាំ១៩៧៦ - គាត់ចូលនិវត្តន៍ដោយមានឋានៈជាអគ្គនាយករងនៃនាយកដ្ឋានឧតុនិយមឥណ្ឌា។ នៅទសវត្សរ៍ឆ្នាំ 1980 (មិនដឹង ឆ្នាំពិតប្រាកដ) - គាត់បានបើកក្រុមហ៊ុនផ្ទាល់ខ្លួនដើម្បីផលិតឧបករណ៍របស់គាត់។ ថ្ងៃទី១៦ ខែសីហា ឆ្នាំ២០០១ - អេនណា ម៉ានី បានទទួលមរណភាពនៅរដ្ឋ គិរ៉ាឡា ។
ពាក្យទាក់ទងនឹងអាកាសធាតុដ៏អស្ចារ្យ អ្នកឧតុនិយមវិទ្យា (បញ្ចេញសំឡេងថា នាក់ អ៊ុ តុ និ យំ វិជ្ជា)អ្នកឧតុនិយមវិទ្យា គឺជាអ្នកវិទ្យាសាស្ដ្រដែលសិក្សាអំពីអាកាសធាតុ និងបរិយាកាសនៃតំបន់មួយ។ អេនណា ម៉ានី គឺជាអ្នកឧតុនិយមវិទ្យាដ៏ល្អបំផុតម្នាក់!
អូហ្សូនសន់ (បញ្ចេញសំឡេងថា អូ សូន ​សន់) អូហ្សូនសន់ គឺជាបាឡុងហោះដែលហោះខ្ពស់ឡើងលើមេឃ។ បាឡុងនេះមានឧបករណ៍ដែលអាចវាស់បរិមាណអូហ្សូនដែលមាននៅក្នុងខ្យល់។ អូហ្សូន គឺសំខាន់ណាស់ ព្រោះវាទប់ស្កាត់ពន្លឺដែលបង្កគ្រោះថ្នាក់ពីព្រះអាទិត្យ។ ប្រសិនបើអូហ្សូនមានតិចតួចនៅលើមេឃ នោះមានន័យថាមនុស្សសត្វនៅលើផែនដីនឹងមានបញ្ហា!
ប្រសិនបើអ្នកអាចក្លាយជាអ្នកវិទ្យាសាស្រ្ត តើអ្នកចង់សិក្សាអំពីអ្វី?
កំណត់ចំណាំ៖ រឿងនេះគឺជារឿងពិតដែលផ្អែកលើជីវិតរបស់ អេនណា ម៉ានី។
ឆែតឆត ឆែតឆត!
អីយ៉ា!
ឌីវីយ៉ាផ្ដាសាយហើយ។
ថ្ងៃនេះ ឌីវីយ៉ាមិនអាចផ្តាសាយបានទេ!នាងត្រូវតែលេង!
នេះជាការប្រកួតផ្តាច់ព្រាត់ដើម្បីដណ្តើមពានរង្វាន់កីឡាបាល់ទាត់ដ៏ល្បីល្បាញ!
ឆែតឆត ឆែតឆត!
ពួកគេឈ្នះ!
ពួកគេឈ្នះបានពានរង្វាន់កីឡាបាល់ទាត់ដ៏ល្បីល្បាញនេះហើយ!
ឆែតឆត ឆែតឆត!
"ទះដៃមួយ រូសថាម!"
ឆែតឆត ឆែតឆត!
"លេងបានល្អណាស់ ហ្គ័រមីត!"
ឆែតឆត ឆែតឆត!
"ធ្វើបានល្អណាស់ ម៉ូហ៊ីត!"
ឆែតឆត ឆែតឆត!
"ឯងធ្វើបានហើយ ពូចា!"
ឆែតឆត ឆែតឆត!
"អបអរសាទរ អ្នកទាំងអស់គ្នា!"
អា... អាច់ឈីស!
ឆែតឆត ឆែតឆត!
ឌីវីយ៉ាមិនអាចលេងបាល់ទាត់បានទៀតទេ រហូតទាល់តែនាងបានធូរសិន។ ឌីវីយ៉ានឹកមិត្តភក្តិគ្រប់គ្នារបស់នាងណាស់។
មួយសប្តាហ៍ក្រោយមក… គ្មានផ្តាសាយទៀតទេ!
ឌីវីយ៉ាចង់ជួបមិត្តភក្តិទាំងអស់របស់នាងណាស់!
ឆែតឆត ឆែតឆត!
អូ៎!
អីគេហ្នឹង?
មើលទៅ រូសថាមដូចជាផ្តាសាយ… ឆែតឆត ឆែតឆត!
ហើយហ្គ័រមីត…
ឆែតឆត ឆែតឆត!
...ហើយម៉ូហ៊ីត... ឆែតឆត ឆែតឆត!
...ហើយពូចាក៏ផ្តាសាយដែរ!
អូ៎ ទេ!
គ្រប់គ្នាផ្តាសាយហើយ!
ឆែតឆត ឆែតឆត!
ជំងឺផ្តាសាយបង្កឡើងដោយភាគល្អិតៗដែលគេហៅថាវីរុស។ ពួកវាអាចអណ្តែតចុះឡើងនៅក្នុងខ្យល់អាកាសដែលយើងដកដង្ហើម និងទំលើវត្ថុដែលយើងប៉ះពាល់។ នៅពេលដែលវីរុសទាំងនេះចូលទៅក្នុងច្រមុះ និងបំពង់ករបស់អ្នក វាធ្វើឱ្យអ្នកឈឺបំពង់ក ឬឈឺក្បាល ឬតឹងច្រមុះ ឬទាំងបីយ៉ាងក្នុងពេលតែមួយក៏មាន!
ជំងឺផ្តាសាយអាចឆ្លងយ៉ាងឆាប់រហ័សពីអ្នកទៅមិត្តរបស់អ្នក។ ប្រសិនបើអ្នកប៉ះមិត្តរបស់អ្នកពេលអ្នកមានជំងឺផ្តាសាយ ឬកណ្តាស់ ឬក្អកក្បែរពួកគេ ពួកគេនឹងកើតជំងឺនេះដែរ។ តើអ្នកដឹងទេថា ការក្អក ឬកណ្តាស់តែមួយដងអាចបាញ់វីរុសចេញពីច្រមុះ ឬបំពង់ករបស់អ្នកបានចម្ងាយរហូត៣ម៉ែត្រជាងទៅក្នុងខ្យល់អាកាស?
ពិតជាគួរឱ្យខ្លាចមែន!
នេះជាវិធីដែលជួយកុំឱ្យអ្នកកើតជំងឺផ្តាសាយ ៖ នៅឱ្យឆ្ងាយពីអ្នកដែលមានជំងឺផ្តាសាយធ្ងន់ធ្ងរ។ ប្រសិនបើអ្នកបានជួប ឬចាប់ដៃនរណាម្នាក់ដែលមានជំងឺផ្តាសាយ ត្រូវលាងដៃរបស់អ្នកឱ្យស្អាត។ បើមិនដូច្នោះទេ វីរុសនឹងធ្វើដំណើរចេញពីដៃទៅកាន់ច្រមុះរបស់អ្នកមិនខាន។ កុំប្រើកែវញ៉ាំទឹក សម្ភារញ៉ាំអាហារ ឬសម្លៀកបំពាក់រួមគ្នាជាមួយអ្នកកើតជំងឺផ្តាសាយ។ ញ៉ាំបន្លែ និងផ្លែឈើឱ្យច្រើន ញ៉ាំទឹកឱ្យបានគ្រប់គ្រាន់ ហាត់ប្រាណ រក្សាកម្តៅខ្លួន ហើយត្រូវមានសុខភាពល្អជានិច្ច!
កុមារមួយក្រុម កំពុងនាំគ្នាលេងនៅលើវាលស្មៅមួយកន្លែង ក្នុងភូមិយ៉ាងសប្បាយរីករាយ។ រំពេចនោះ ស្រាប់តែមានខ្យល់ចម្លែក បានកួចនាំយកពួកគេទៅដល់ផ្ទះមួយខ្នងនៅកណ្តាលព្រៃជ្រៅ។ តើទីនេះជាកន្លែងណា?
មែនហើយ មើលទៅដូចជាស្ងាត់គួរឱ្យខ្លាចណាស់។ មើលនោះហ្ន៎ មានផ្ទះមួយ។ តុះ!
ពួកយើងនាំគ្នាទៅមើលសិន។
ពួកក្មេងទាំងអស់គ្នា ក៏ដើរសំដៅ ទៅផ្ទះចម្លែកនោះ។ ពួកគេអើត មើលតាមមាត់បង្អួច ឃើញមាន សុទ្ធតែអាហារឆ្ងាញ់ៗនៅពាស ពេញតុ។ មួយរំពេចនោះ ទ្វារក៏ របើកដោយឯងៗ ហើយសំឡេង មួយបានបន្លឺឡើង គួរឱ្យខ្លាច៖អូ!
ពួកឯងមកដល់ហើយឬ?
នាំគ្នាចូលមក!
ហើយញ៉ាំអាហារទាំងនេះទៅ។ តាមមើលពួកឯង ដូចជាឃ្លានហើយ។
ឮដូច្នេះ សំក៏ស្រែកឃាត់៖ឈប់សិន!
ពួកយើងមិនគួរញ៉ាំអាហារទាំងនេះទេ។យើងឃ្លានណាស់ មិនអាចទ្រាំបានទេ។ មែនហើយយើងឃ្លាន ណាស់ បើឯងមិនញ៉ាំក៏ហីទៅ។ថារួច ក្មេងៗក៏នាំគ្នាញ៉ាំអាហារទាំងនោះ។
សំ មិនអាចឃាត់ពួកគេបាន ក៏អូសដៃប្អូនស្រីទៅក្បែរជញ្ជាំង។បងសំ ខ្ញុំឃ្លានណាស់ ខ្ញុំក៏ចង់ញ៉ាំ អាហារនេះដែរ។ មើលចុះ ពួកគេ កំពុងញ៉ាំយ៉ាងឆ្ងាញ់។ទេ!
កុំអីអូនសយ។ អូនចាំសម្តី ម៉ែពុកយើងធ្លាប់ប្រដៅទេថា៖ «កុំស៊ីតាមឃ្លាន កុំហ៊ានតាមចង់»។ ម៉្យាងទៀត បងមើលទៅ ផ្ទះនេះដូចជាចម្លែកណាស់។
បន្តិចក្រោយមក ស្រាប់តែសំនិង សយ ឃើញមិត្តភក្តិទាំងអស់បាន ក្លាយខ្លួនទៅជាសត្វចម្លែក។ មិនបង្អង់យូរ សំបានអូសដៃប្អូនស្រីរត់គេចចេញតាមទ្វារក្រោយ។ ប៉ុន្តែ ពួកគេមិនអាចបើកទ្វារនោះ បានទេ។ ពួកគេក៏រកមើលកន្លែង ពួនដោយភ័យខ្លាច។
មួយសន្ទុះក្រោយមក សន្ធឹកខ្យល់ លាន់វឹប ហើយលេចចេញរូបរាង យាយធ្មប់ម្នាក់។ យាយធ្មប់សើច ក្អាកក្អាយដោយឃើញពួកក្មេងៗបានក្លាយជាសត្វចម្លែក។ ប៉ុន្តែបន្តិចក្រោយមក ស្រាប់តែយាយធ្មប់ប្រែជាខឹងយ៉ាងខ្លាំង ហើយស្រែកសន្ធាប់៖ តើក្មេងពីរនាក់ទៀតបាត់ទៅណា?ថារួច យាយធ្មប់ក៏ហោះតាមរកកុមារទាំងពីរ។
សំ និង សយ ភ័យណាស់ ពីព្រោះពួកគេឮសំឡេង យាយធ្មប់មកកាន់តែកៀក។ ពេលនោះ ពួកគេបានជួប កណ្តុរសមួយ។អេ ក្មេងតូច!
ចូលមកពួនក្នុងរូងខ្ញុំសិនទៅ។ភ្លាមនោះ យាយធ្មប់ក៏បានមកដល់ ហើយដើររកកុមារ ទាំងពីរ។ពួកឯងទាំងពីរ មិនអាចគេចទៅណាបានទេ។ ពួកឯង ត្រូវតែបំពេញបំណងប្រាថ្នារបស់យើងជាដាច់ខាត។សំនិងសយដែលបានពួនក្នុងរូងកណ្តុរស បានឃើញ កាយវិការរបស់យាយធ្មប់គួរឱ្យខ្លាច។ បងសំខ្ញុំភ័យណាស់។ កុំភ័យអីអូន ប្រយ័ត្នយាយធ្មប់ ឃើញណ៎ា។
ក្រោយពេលដែលយាយធ្មប់ចេញទៅវិញ កណ្តុរ ស ក៏និយាយ៖  ល្អហើយដែលពួកឯងមិ​នបរិភោគអាហារទាំងនោះ។ កុំអីពួកឯងច្បាស់ជាមានគ្រោះថ្នាក់មិនខាន។ហេតុអ្វីយាយធ្មប់ធ្វើដូច្នេះ?គឺយាយធ្មប់ត្រូវការក្មេងស្រីប្រុសចំនួន១០០នាក់ យក ទៅបូជាគ្រូរបស់គាត់។ បើធ្វើពិធីនោះបានសម្រេច គាត់នឹងក្លាយជាមនុស្សស្រីក្មេងនិងមានជីវិតអមតៈ។ស្តាប់រួច កុមារទាំងពីរកាន់តែភ័យខ្លាចថែមទៀត។
តើមិត្តភក្តិខ្ញុំនឹងក្លាយជាមនុស្សដូចដើមវិញដែរឬទេ?ពិបាកណាស់ ពីព្រោះបើហួសរយៈពេលបីថ្ងៃ ដោយគ្មានវិធីដោះអំពើធ្មប់បានទេ ពួកគេនឹងក្លាយជាសត្វចម្លែកជារៀងរហូត។បើហួសពេល៣ថ្ងៃ ពួកគេនឹងក្លាយជាសត្វចម្លែករហូតមែនឬ?
ខ្ញុំអាណិតពួកគេណាស់។ ខ្ញុំខ្លាចណាស់។កុំភ័យពេកអូន។ យើងត្រូវពង្រឹង ស្មារតីឱ្យរឹងមាំ។ សេចក្តីភ័យខ្លាច នាំមកនូវការវិនាស។
សំសួរបញ្ជាក់កណ្តុរ ស៖ តើមាន វិធីណាអាចជួយពួកគេបានឬទេ?មានវិធីតែមួយគត់ គឺឯងត្រូវទៅយកកញ្ចក់ទិព្វនៅវិហារអាថ៌កំបាំង ទើបអាចបង្រ្កាបវេទមន្តយាយធ្មប់បាន។តើវិហារអាថ៌កំបាំងនោះ នៅ ឯណា?វិហារនោះ នៅទិសខាងកើត។ ចូរឯងប្រញាប់ចេញទៅរកកញ្ចក់នោះភ្លាមទៅ។
កុមារទាំងពីរនាក់បានដឹកដៃគ្នារត់ចេញតាមរូងកណ្តុររហូតដល់ខាងក្រៅ។អូនឯងចូលទៅជម្រាបចាស់ៗក្នុងភូមិពីរឿងនេះផង។ ចំណែកបង ត្រូវទៅរកកញ្ចក់ទិព្វដើម្បីជួយពួកគេ។ទេ ខ្ញុំចង់ទៅជាមួយបងដែរ។មិនបានទេ យើងត្រូវឱ្យអ្នកភូមិបានដឹងពីរឿងនេះ ទើបជួយដោះស្រាយបាន។ពួកគេក៏បែកផ្លូវគ្នារៀងៗខ្លួន។
សំនឹកដល់សម្តីរបស់លោកតាធ្លាប់ប្រាប់ថា «មាត់គឺជាផ្លូវ។» តាមផ្លូវ សំសួរអ្នកស្រុកឱ្យបង្ហាញ ផ្លូវទៅកាន់វិហារអាថ៌កំបាំង។សូមទោសអ៊ំស្រី!
តើផ្លូវណាទៅ កាន់វិហារអាថ៌កំបាំង?អូ!
ក្មួយទៅតាមផ្លូវនេះរហូតទៅ ដល់បឹងធំមួយ គឺទីនោះហើយ។អរគុណអ៊ំស្រី!
អស់រយៈពេលបីថ្ងៃ សំក៏បានមកដល់មាត់ជ្រោះមួយ។ ចៃដន្យ គេបានឃើញកូនឥន្រ្ទីមួយកំពុងលង់ទឹក។ សំក៏បានជួយសង្គ្រោះកូនឥន្រ្ទីឱ្យរួចពីសេចក្តីស្លាប់។មេឥន្រ្ទីក៏មកដល់ល្មម។អរគុណឯងណាស់កុមារតូច ដែលបានជួយកូនខ្ញុំ។ ឥឡូវ ចូរឯងឡើងជិះលើខ្នងខ្ញុំមក ខ្ញុំនឹងនាំឯងទៅ កម្តៅខ្លួននៅសំបុកខ្ញុំ ដើម្បីកុំឱ្យរងា។
ពេលទៅដល់សំបុក មេឥន្រ្ទីបាន ឱ្យចិញ្ចៀនមួយទៅសំ។ចិញ្ចៀននេះ ខ្ញុំរើសបាននៅពេល ខ្ញុំឆាបមែកឈើមកធ្វើសំបុក។ ឯងយកទៅក្រែងអាចជួយអ្វីមួយបាន។អរគុណណាស់ឥន្រ្ទី ប៉ុន្តែខ្ញុំចង់រកផ្លូវទៅវិហារអាថ៌កំបាំង។អ៊ីចឹង សូមឯងឡើងជិះលើខ្នងខ្ញុំ មក ខ្ញុំនឹងនាំឯងទៅកាន់ទីនោះ។ថារួច មេឥន្រ្ទីក៏ហើរនាំសំទៅកាន់ វិហារអាថ៌កំបាំង។
ខ្ញុំជូនឯងបានតែត្រឹមហ្នឹងទេ។ ចូរឯងក្លាហានឡើង!
កុំភ្លេចថា «ខ្លួនត្រូវទីពឹងខ្លួន»។ ជួយខ្លួនឯងជាមុន ទើបទេព្តាជួយជាក្រោយ។អរគុណបងឥន្រ្ទី!មិនអីទេ ខ្ញុំលាទៅវិញហើយ។ សូមឱ្យបានសម្រេច ដូចប្រាថ្នា!
សំបានមកដល់មាត់បឹងដ៏ធំល្វឹងល្វើយព័ទ្ធជុំវិញវិហារអាថ៌កំបាំង។តើខ្ញុំត្រូវធ្វើដូចម្តេច ទើបឆ្លងទៅបាន បើបឹងនេះមាន សុទ្ធតែក្រពើច្រើនបែបនេះ។កុមារតូចសាកល្បងបោះដុំឈើទៅក្នុងទឹក ស្រាប់តែ ត្រូវក្រពើហក់ត្របាក់យ៉ាងសាហាវ។ សំគិតថា បីថ្ងៃ ជិតដល់ហើយ បើគេទៅមិនទាន់ទេ ច្បាស់ជាជួយមិត្តភក្តិរបស់គេលែងបានហើយ។សំក៏គិតរកមធ្យោបាយដើម្បីឆ្លងទឹកបឹង។
អូ!
ខ្ញុំនឹកឃើញហើយ។ «ប្រាជ្ញា ជាអាវុធ អាចដោះស្រាយរាល់ បញ្ហា»។ថារួច សំក៏បោចវល្លិចងភ្ជាប់គ្នា យ៉ាងវែង ចងនៅដើមឈើមួយ រួចទៅទាក់ដើមឈើនៅឯត្រើយ ម្ខាងបឹង។ បន្ទាប់មក សំក៏សួតាម វល្លិនេះទៅកាន់វិហារ។ ជាចៃដន្យ ដល់ពាក់កណ្តាលបឹង សំក៏របូត ដៃធ្លាក់ ហើយជ្រុះទាំងចិញ្ចៀន ពីហោប៉ៅទៅក្នុងទឹកបឹង។ ក្រពើក៏បានហក់មកប្រុងនឹងត្របាក់ស៊ីកុមារសំ។
ស្រាប់តែមានហេតុដ៏អស្ចារ្យមួយបានកើតឡើង។ ចិញ្ចៀនទិព្វ បានធ្វើឱ្យទឹកបឹងនេះក្លាយជាដី ហើយ ក្រពើបានក្លាយជាថ្ម។ សំត្រេកអរណាស់ ហើយ ប្រញាប់ចូលក្នុងវិហារអាថ៌កំបាំង។ ខ្ញុំព្រះករុណា សូមក្រាបថ្វាយបង្គំព្រះអង្គ!
តើមានព្រះសង្ឃគង់នៅទីនេះដែរឬទេ?
ស្ងាត់ជ្រាប គ្មានចម្លើយតប។
ភ្លាមនោះ សំក្រឡេកឃើញពន្លឺ ចាំងចេញពីកញ្ចក់ទិព្វនៅលើធ្នើ ដ៏ខ្ពស់មួយ។ ហៀបនឹងលូកដៃ ប៉ះកញ្ចក់ទៅហើយ ស្រាប់តែ បិសាចមួយបានចេញមក។បិសាច៖ ឯងព្រហើនណាស់ ចង់ លួចកញ្ចក់យើងផងឬ?
យើងនឹង ស៊ីឯង។សំ៖  ឱបិសាច!
សូមកុំទាន់ស៊ីខ្ញុំអី ចាំខ្ញុំយកកញ្ចក់ទៅជួយមិត្តខ្ញុំសិន សឹមខ្ញុំត្រឡប់មកឱ្យលោកស៊ីតាមក្រោយ។បិសាច៖  មិនបាន!
ធ្វើម៉េចយើង​អាចជឿឯងបាន បើឯងមិន ត្រឡប់មកវិញ​ គិតយ៉ាងម៉េច?សំ៖  ខ្ញុំសូមសន្យាថា ខ្ញុំនឹងត្រឡប់ មកវិញ។
បិសាច៖  ចូរឯងយកកញ្ចក់នេះចុះ តែកុំភ្លេចសន្យាណា។សំ៖ ប៉ុន្តែខ្ញុំប្រហែលជាទៅមិន ទាន់ទេ។បិសាច៖  មិនអីទេ ចូរឯងបញ្ចាំង ពន្លឺកញ្ចក់នេះទៅជញ្ជាំង រួចចូល ទៅតាមពន្លឺនេះទៅ។
សំក៏បានដើរចូលទៅតាមរង្វង់ពន្លឺនោះ ហើយក៏បានមកដល់ផ្ទះ យាយធ្មប់មួយរំពេច។ មកដល់ សំបានឃើញយាយធ្មប់បានចាប់ចងសយ និងអ្នកភូមិជាប់។ គ្រាន់តែក្រឡេកឃើញសំភ្លាម យាយធ្មប់ក៏ប្រើវេទមន្ត ឱ្យដើម ឈើ មកដណ្តើមកញ្ចក់ទិព្វពីសំ។ មែកឈើបានទាក់ជើងសំឱ្យដួល ហើយកញ្ចក់ទិព្វក៏របូតចេញពីដៃរបស់សំ។ យាយធ្មប់ក៏ដើរសំដៅ ទៅចាប់សំ ប៉ុន្តែត្រូវសយគប់ដុំដី មកត្រូវ។ ពេលនោះ យាយធ្មប់ ងាកមករកសយដោយកំហឹង។ យាយធ្មប់បានប្រើវេទមន្តភ្លើងសំដៅទៅសយ ប៉ុន្តែសយបាន លិបចូលទៅក្នុងដីបាត់ តាមរូង កណ្តុរសដែលបានមកជួយនាង។ យាយធ្មប់ងាកមកវិញ ក៏បាត់សំ និងកញ្ចក់ទិព្វ។
ភ្លាមនោះ សំនិងសយបានចេញមកវិញនៅចំពោះ មុខយាយធ្មប់ តាមរូងដែលកណ្តុរ ស បានកាយ។ យាយធ្មប់ខឹងណាស់បានប្រើដុំពន្លឺភ្លើងហោះសំដៅផ្តាច់ជីវិតកុមារទាំងពីរ។ ប៉ុន្តែ សំនិងសយបានលើក កញ្ចក់ទិព្វឡើង បណ្តាលឱ្យពន្លឺភ្លើងនោះចាំងជះ ត្រឡប់មកត្រូវយាយធ្មប់វិញ។អូយ ឈឺណាស់!
ជួយខ្ញុំផង!យាយធ្មប់ស្លាប់ហើយបងសំ!យាយធ្មប់ក៏រលាយខ្លួនបាត់មួយរំពេច។
សំនិងសយបានជួយដោះលែងអ្នកភូមិ។ បន្ទាប់មក សំក៏យក កញ្ចក់ទិព្វនោះ ទៅឱ្យមិត្តភក្តិ ដែលបានក្លាយជាសត្វចម្លែក ឆ្លុះមើលរូបកាយខ្លួន។ ជាហេតុ អស្ចារ្យ ក្មេងៗទាំងនោះបានប្រែ ខ្លួនជាមនុស្សដូចដើមវិញ។ ពួកគេរីករាយត្រេកអរណាស់។អរគុណសំ បើកុំតែបានឯងជួយ ពួកយើង  ម៉្លេះសមពួកយើង ក្លាយជាសត្វចម្លែករហូតហើយ។
សំណើចក្អាកក្អាយបានស្ងប់ស្ងាត់ នៅពេលគេឃើញសំមានទឹកមុខក្រៀមស្រពោន។ សំ បានលាមិត្តភក្តិនិងអ្នកភូមិ គ្រប់គ្នាទៅជួបបិសាចតាមសន្យា តែពេលនោះ បិសាចក៏ផុសចេញមកហើយនិយាយថា «ឯងជាក្មេងល្អ ក្លាហាន ស្មោះត្រង់ គោរពសន្យា និងចេះឈឺឆ្អាលជួយយកអាសាអ្នកផង។ តាមពិតខ្ញុំត្រូវបណ្តាសាមេធ្មប់ ឱ្យថែរក្សាកញ្ចក់ ទិព្វនេះ។ នៅពេលនេះ យាយធ្មប់បានស្លាប់ ហើយបណ្តាសាក៏រលាយសាបសូន្យដែរ។ ឯងបានជួយខ្ញុំឱ្យមានសេរីភាព។ ខ្ញុំនឹងឱ្យកញ្ចក់នេះទៅឯងទុកប្រើប្រាស់ជួយអ្នកភូមិ។ ខ្ញុំលាទៅកាន់ទីសុខសាន្តហើយ។»
សាឡា ចូលចិត្តមើលសត្វហើរ។​ ថ្ងៃមួយ ពេលរៀន​មុខ​វិជ្ជាវិទ្យាសាស្ត្រនៅក្នុងថ្នាក់រៀន នាងមើល​ទៅ​តាមបង្អួច ឃើញសត្វឥន្ទ្រីហើរនៅលើមេឃ។ សត្វហើរលើមេឃមិនដឹងសប្បាយយ៉ាងណាទេ!​ នាងក៏ចូលចិត្តមើលយន្តហោះហោះលើមេឃដែរ។ «តើកូនឈ្មោះអី្វ?
ម៉េចបានកូន​មិន​មើល​ក្ដារខៀន?» អ្នកគ្រូថ្មីនៅក្នុងថ្នាក់សួរ សាឡា។ សាឡា ស្ទុះ​ក្រោក​ឈរ​ឡើងនិយាយ ៖ «សុំទោសអ្នកគ្រូ!
ខ្ញុំមើលឥន្ទ្រី។ ខ្ញុំចង់ចេះហើរដូចសត្វ ឬហោះដូចយន្តហោះ...»«តើកូនឈ្មោះអ្វី?» «សាឡា»។
«អូហ៍ពិរោះណាស់!
តើកូនដឹងទេថា​ សាឡា ជាឈ្មោះរបស់ស្ត្រីឥណ្ឌាដែលក្លាយជាអ្នកបើកយន្តហោះមុនដំបូងគេ?
អ្នកគ្រូឈ្មោះ ហង្សៈ មានន័យថាហង្ស។ កូនដឹងទេ ហង្ស គឺជាបក្សីធំជាងគេដែលចេះហើរ» អ្នកគ្រូនិយាយ។ «សាឡា!
កូនត្រូវ​យកពេល​ខ្លះទៅបណ្ណាល័យ។ អ្នកគ្រូដឹងច្បាស់ថា​មានសៀវភៅនិយាយពីបក្សី ការហោះហើរ និងម៉ាស៊ីនដែលហោះដូច​យន្តហោះ​ជាច្រើន​»។ ពីរបីថ្ងៃក្រោយមក សាឡា សប្បាយចិត្តជាខ្លាំងដែលបានរៀនអំពីសត្វបក្សីនិងយន្តហោះ។
សាឡា បានដឹងថា មនុស្សក៏អាចហោះបានដែរ ប៉ុន្តែអត់ដូចបក្សីទេ។ យើងអាចហោះទៅទីក្រុងណាមួយ​នៃ​ពិភពលោក​តាមយន្តហោះ ដែលជាការបង្កើតដ៏អស្ចារ្យ​បំផុតរបស់មនុស្ស។ ដោយសារយានដ៏អស្ចារ្យនេះ យើងបានស្គាល់អារម្មណ៍នៃការហោះហើរ។ បក្សី​ជាពពួកសត្វរស់ក្នុងខ្យល់ដែលអាចហោះហើរដោយ​មិន​ចាំបាច់មានម៉ាស៊ីនជំនួយ។ ជាទូទៅ ស្លាបបក្សីគឺធំជាងផ្នែកផ្សេងទៀត​នៃ​រាងកាយរបស់វា។ ស្លាបស្រាលធ្វើឱ្យ​បក្សីអាចហើរបាន។
យន្ដហោះ គឺពិតជាធំហើយធ្ងន់។ ដូចបក្សីដែរ យន្ដហោះមានស្លាបសងខាងដែលអាចជួយឱ្យហោះបាន។ស្លាបយន្ដហោះមានរូបរាងដូចស្លាបបក្សីដែរ គឺមានផ្នែកខាងលើកោងហើយសំប៉ែតនៅផ្នែកខាងក្រោមដែលជួយឱ្យហោះបានខ្ពស់ទៅលើមេឃ។
បក្សីទទះស្លាបដើម្បីហោះ ប៉ុន្តែយើងមិនដែលឃើញយន្តហោះទទះស្លាបទេ!
បក្សីទទះស្លាប ដោយសារ​វាប្រើ​ខ្យល់​ដើម្បីរុញខ្លួន​វាឡើងទៅលើ។ យន្តហោះ​ក៏ហោះ​បាន​ដោយសារកម្លាំង​ខ្យល់ដែរ!
យាន​នេះ​ប្រើគ្រឿង​ចក្រ​នៅ​ក្នុង​ខ្លួន​វា​ ដើម្បីបង្កើត​ខ្យល់​​នៅ​ពីក្រោម​តួយានយន្ត។
គ្រឿងចក្រ​គឺ​ជាម៉ាស៊ីន​ដ៏ខ្លាំងក្លា​មួយ​ដែល​ប្រតិបត្តិការ​ដូចខួរក្បាល​របស់​យន្តហោះ។ បក្សីប្រើញាណ និង សភាវគតិរបស់វា ដើម្បីកំណត់ការហោះហើរ។ គ្រឿងចក្រធ្វើឲ្យ​យន្តហោះអាចរុញខ្លួន​វាឲ្យ​ឡើងផុត​ពីដី និង​ទៅមុខបាន។ ពេលគ្រឿងចក្រ​របស់​យន្តហោះបញ្ឆេះប្រេង វាបញ្ចេញជាតិខ្យល់ក្ដៅមានល្បឿនលឿនក្នុង​ខ្យល់​ដែល​រុញច្រាន​យន្តហោះឱ្យ​ទៅមុខ​។
រថយន្ត និង​យានយន្ត​ផ្សេងទៀត​ក៏​​ប្រើ​គ្រឿងចក្រ​ដើម្បី​រំកិលទៅ​មុខ​ដែរ។ ប៉ុន្តែយានទាំងនោះ​មិន​អាចហោះ​ឡើងលើ​មេឃដូចយន្តហោះឡើយ។ កម្លាំងខ្យល់​ខាងលើ និង​ខាងក្រោម​ស្លាប​​រាង​ដូច​ស្លាបរបស់​បក្សី ធ្វើ​ឲ្យ​យន្តហោះអាចឡើង​ទៅលើ​មេឃបាន​។ យន្តហោះក៏មានកន្ទុយដូចបក្សីដែរ ដើម្បី​ជួយ​ឲ្យវា​​មានលំ​នឹង និង​ផ្លាស់ប្ដូរទិសដៅ​បាន។
យន្តហោះ​ត្រូវការផ្លូវ​វែង ធំទូលាយ​ នៅពេលហោះឡើង និងចុះចត។ ផ្លូវវែងនេះហៅថា​ផ្លូវរត់ ហើយ​យន្តហោះ​ត្រូវទៅមុខយ៉ាងលឿនមុន​នឹងអាចឡើងផុតពីដីបាន​។ យន្តហោះ​ត្រូវ​មាន​ល្បឿន​លឿន​ ដើម្បី​អាច​ធ្វើ​ឱ្យ​ខ្លួន​វាឡើង​​ទៅ​លើ​បាន​។ យន្តហោះ​ភាគច្រើន​អាច​ហោះ​ឡើង​បាន​ លុះត្រា​​​តែ​វា​មាន​ល្បឿន​លឿន​គ្រប់គ្រាន់។ ផ្លូវរត់​របស់​យន្តហោះ​គឺ​ជា​ផ្នែក​មួយ​សំខាន់​នៅ​ក្នុង​ព្រលាន ព្រោះ​វា​ផ្ដល់​ឱ្យ​យន្តហោះ​នូវ​ពេលវេលាគ្រប់គ្រាន់​ក្នុងការ​ដំឡើងល្បឿន រួចហើយ​ហោះឡើង។
យន្តហោះ​ដឹងពីទិសដៅរបស់ខ្លួន​ ព្រោះ​មាន​អ្នក​បើក​យន្តហោះ​ជាអ្នក​បញ្ជា។ អ្នក​បើក​យន្តហោះ​គ្រប់​គ្រង​យាន​ដោយនៅបញ្ជាពី​ផ្នែក​ខាងមុខ​ ហៅថាកាប៊ីន។ ពួកគេ​ទាក់ទងទៅ​ខាងព្រលាន (កន្លែងដែល​យន្តហោះ​ហោះឡើង និងចុះចត) តាមរយៈឧបករណ៍ទំនើប និងមានទំនុកចិត្តខ្ពស់។ នៅផ្លូវគោកយើងមានស្លាកសញ្ញាចរាចរណ៍ និងប៉ូលិស​ជួយយើង នៅផ្លូវអាកាស​ យើង​មាន​អ្នក​ត្រួតពិនិត្យ​​អាកាសចរណ៍​ដែលឱ្យអ្នក​បើក​យន្តហោះដឹងពីពេលវេលា​និងទិសដៅហោះហើរ ​និងពេលណា​អាចហោះ​ឡើងឬចុះចតបាន​ដោយសុវត្ថិភាព។ យន្តហោះគឺជាបក្សីយក្ស​មួយ​។ វា​មិន​ត្រឹម​តែ​ផលិត​ឡើង​ដូចបក្សីទេ វាក៏​អនុញ្ញាត​ឱ្យយើង​ហោះ​បាន ទោះមិន​ដូចបក្សីក៏ដោយ!
សាឡា​ ចង់​ក្លាយ​ជាអ្នក​បើក​បរ​យន្តហោះ​ពេល​នាង​ធំឡើង។
អ្នកដឹងទេ?ក្រុមហ៊ុន​អាកាសចរណ៍​ដំបូងគេរបស់ឥណ្ឌាគឺ Harlow ដែល​ធ្វើ​ការហោះហើរ​នៅ​ខែកក្កដា ឆ្នាំ​១៩៤១។ បណ្ណបើកបរយន្តហោះ​ដំបូងគេនៅ​ឥណ្ឌា ត្រូវ​បាន​ប្រគល់ឱ្យ​ JRD Tata នៅ​ខែកុម្ភៈ ១៩២៩ ដោយ​ Aero Club របស់​ឥណ្ឌា និងភូមា។
យន្តហោះលឿន​ជាងគេ​នៅ​លើ​លោក​គឺ Lockheed SR-17 Blackbird ដែល​អាចហោះលឿនជាងល្បឿនសំឡេង។ សាឡា​ ថាក់រ៉ាល់ គឺជា​ស្ត្រីឥណ្ឌាដំបូងគេ​ដែល​បើក​យន្តហោះ​។ គាត់​ក៏​ជា​ស្ត្រីអ្នក​បើក​បរ​យន្តហោះ​ដំបូងគេ​ដែលធ្វការហោះហើរលើសពី១០០០ម៉ោង។
តោះនាំគ្នាហោះ!
រីករាយជាមួយមិត្តភក្តិជាមួយសកម្មភាព​ទាំងនេះ ៖ ១.ធ្វើយន្តហោះក្រដាស ហើយ​មើល​តើ​យន្តហោះ​អ្នកណាហោះបានឆ្ងាយជាងគេ។ តើវាមក​ពីក្រដាស ឬក៏មក​ពី​វិធីយើង​បត់​ក្រដាស​ដែល​ធ្វើ​ឲ្យ​យន្តហោះ​ទៅមុខលឿន​?
សង្កេតមើល​អ្វី​កើត​ឡើង​ពេល​យន្តហោះ​នីមួយៗ​ហោះ​ឡើង។ តើ​​វា​មានអ្វីខុសប្លែក​ទេ បើអ្នក​​ផ្លុំ​​ពីលើ ឬផ្លុំចំ ឬពីក្រោម​​យន្តហោះ​ មុន​ពេល​អ្នក​បង្ហោះវា?
២.ល្បែងហោះ-មិនហោះ៖ ប្រមូលមិត្តភក្តិ​«ហោះ»ជុំវិញ​ថ្នាក់រៀន​ ដោយ​កុំឱ្យប៉ះគ្នា។ អ្នកចាំទីឈរ​នៅជ្រុងជញ្ជាំង ហើយ​ឱ្យឈ្មោះ​វត្ថុ​មួយដែលហោះបានឬ​ហោះមិនបាន។ នៅពេលនិយាយឈ្មោះវត្ថុមិន​អាចហោះបាន​(ដូចជាតុ) មានន័យថាយន្តហោះ​ត្រូវ​«ចុះចត»​(ត្រូវអង្គុយចុះ)។ អ្នកណាធ្វើខុស គឺត្រូវទៅចាំទីម្តង។
នេះជាមាន់១ ។ វាកំពុងចឹកចំណី ។
ទាំងនេះជាទា២ ។ ពួកវាកំពុងហែលទឹក ។
ទាំងនេះជាចាប៣ ។ ពួកវាកំពុងហើរចេញពីសំបុក ។
ទាំងនេះជាសារិកាកែវ៤ ។ ពួកវាកំពុងហើរលើមេឃ ។
ទាំងនេះជាកុក៥ ។ ពួកវាកំពុងហើរចុះបឹង ។
ទាំងនេះជាពស់៦ ។ ពួកវាកំពុងលូនចេញពីរូង ។
ទាំងនេះជាសេះ៧ ។ ពួកវាកំពុងលោតរំលងរបង ។
ទាំងនេះជារមាស៨ ។ ពួកវាកំពុងគាស់ដើមឈើ ។
ទាំងនេះជាចចក៩ ។ ពួកវាកំពុងលូលាន់រំពង ។
ទាំងនេះជាដំរី១០ ។ ពួកវាកំពុងអូសឈើហ៊ុប ។
ថ្ងៃនេះ ឪពុកលីដាបេះបន្លែខ្លះៗមកពីចម្ការ។
លីដាចូលចិត្តគូររូបលេង។នាងចង់គូររូបបន្លែទាំងនោះ។
ដំបូង នាងចាប់ផ្តើមគូររូបក្រូចឆ្មារនិងប៉េងប៉ោះ។
បន្ទាប់មក នាងគូររូបត្រសក់និងសណ្តែកកួរ។
ចុងក្រោយ នាងគូររូបត្រឡាច។
ពេលនោះ ស្រាប់តែម៉េវៗដើរមកជិត។
ហា... ខ្ញុំចង់គូររូបម៉េវៗ!
តើគូរយ៉ាងម៉េចទៅហ្ន៎?
អូ!
ខ្ញុំនឹកឃើញហើយ។ កាត់ៗៗ... បិទៗៗ...
នេះជារូបឆ្មាថ្មីរបស់ខ្ញុំ ឈ្មោះ ម៉ាវៗ។
ហ្វូងតារាចំនួន១២ កំពុងតែរះនៅក្នុងលំហអាកាស។
ហ្វូងតារា គឺជាក្រុមផ្កាយជាច្រើនប្រមូលផ្ដុំគ្នាបង្កើតបានជារូបរាងមួយនៅលើវេហា។ ពេលខ្លះ វាមានរាងដូចជាវត្ថុ ឬសត្វ ដែលគេនិយមហៅដូចជា ផ្កាយកូនមាន់ ផ្កាយក្រពើ ផ្កាយកូនក្រមុំ ផ្កាយខ្លាឃ្មុំ ផ្កាយតោ ជាដើម។
តារារណបទាំង ១១ កំពុងហោះនៅក្នុងលំហអាកាស។
តារារណបជាវត្ថុដែលធ្វើចលនាជំុវិញភព ឬផ្កាយ។ ភពផែនដីមានតារារណបធម្មជាតិមួយ គឺភពព្រះចន្ទ។ តារារណបសិប្បនិម្មិតត្រូវបានបង្កើតឡើង និងបង្ហោះទៅក្នុងលំហអាកាសសម្រាប់ទំនាក់ទំនង និងការសិក្សាអំពីតារាសាស្រ្ត និងអាកាសធាតុជាដើម។
វិស្វករ ១០​ នាក់កំពុងផលិតកាំជ្រួចផ្កាយរណបមួយ។
វិស្វករជាច្រើនជំនាញមានដូចជា ផ្នែកមេកានិច ផ្នែកអេឡិចត្រូនិច និងផ្នែកអគ្គិសនី ក៏បានចូលរួមក្នុងការផលិតនេះដែរ។
អ្នកវិទ្យាសាស្រ្ត ៩ នាក់កំពុងគណនាគន្លង។ អ្នកវិទ្យាសាស្រ្តជាអ្នកសិក្សាស្រាវជ្រាវថាតើតារារណបគួរបង្ហោះទៅគន្លងមួយណា។
ភពចំនួន ៨ ធ្វើដំណើរជុំវិញព្រះអាទិត្យ។
ភពស្នូលមាន ៤ គឺភពផែនដី ភពអង្គារ ភពពុធ និង​ភពសុក្រ រីឯភពដែលនៅខាងក្រៅ ៤ទៀត គឺភពព្រហស្បតិ៍ ភពសៅរ៍ ភពអ៊ុយរ៉ានុស និងភពណិបទូន។ ភពទាំង ៨នេះរួមគ្នាបង្កើតជាប្រព័ន្ធព្រះអាទិត្យ។ ភពព្លុយតុងធ្លាប់ជាភពទី ៩ ប៉ុន្តែ កាលពីឆ្នាំ២០០៦ សហភាពតារាសាស្រ្ដអន្តរជាតិសម្រេចថាភពព្លុយតុងមិនត្រូវបានចាត់ទុកជាភពក្នុងប្រព័ន្ធព្រះអាទិត្យនោះទេ។
ផ្កាយដុះកន្ទុយទាំង៧នេះកំពុងធ្វើដំណើរឆ្លងកាត់។
ផ្កាយដុះកន្ទុយផ្សំឡើងពីសារធាតុដូចជា ទឹកកក ថ្ម និងឧស្ម័ន។ វាធ្វើដំណើរតាមគន្លងព្រះអាទិត្យ តែភាពច្រើននៅឆ្ងាយពីភពផែនដី។ បើវាឆ្លងកាត់ផែនដី វាតែងបន្សល់ទុកនូវស្នាកស្នាមម្យ៉ាងរាងដូចកន្ទុយ។
មនុស្ស ៦ នាក់កំពុងមើលទៅលំហតាមរយៈកែវពង្រីក។
តេឡេស្កូបអាចជួយឱ្យយើងមើលឃើញវត្ថុដែលនៅឆ្ងាយដូចជាតារា ភព ព្រះចន្ទ និងអាចម៍ផ្កាយជាដើម។
ភពតូចៗទាំង ៥ កំពុងបណ្ដែតខ្លួនលើលំហអាកាស។
ភពតូចៗមានទំហំតូចជាងភពធម្មតា ហើយគ្មានគន្លងច្បាស់លាស់នៅជុំវិញព្រះអាទិត្យឡើយ។ នេះមានន័យថាផ្កាយព្រះគោ និងអាចម៍ផ្កាយជាដើមពុំមានគន្លងជាក់លាក់ទេ។ ភពចំនួន ៥​មានដូចជាភពព្លុយតុង សេរ៉េ អេរីស ម៉ាកេម៉េក ហ៊ូមៀ ជាភពតូចៗនៅក្នុងប្រព័ន្ធព្រះអាទិត្យ។
កម្មករ ៤ នាក់កំពុងចាក់សាំងចូលកាំជ្រួចអវកាស។
ដូចគ្នានឹងរថយន្តដែរ កាំជ្រួចអវកាសក៏ត្រូវការប្រេងឥន្ធនៈ ដើម្បីដំណើរការ។ កាំជ្រួចអវកាសត្រូវការទាំងប្រេងរាវ និងរឹង។
អវកាសយានិក ៣ រូបកំពុងស្ថិតក្នុងឈុតសម្លៀក​បំពាក់អវកាសរបស់ពួកគេ។
ឈុតសម្លៀក​បំពាក់អវកាសជួយការពារអាកាសយានិកនៅក្នុងលំហ តាមរយៈការផ្តល់ខ្យល់អុកស៊ីសែនសម្រាប់ដកដង្ហើម ទឹកសម្រាប់បរិភោគ ការពារកុំឱ្យរងា ឬក្ដៅពេក និងរក្សាសុវត្ថិភាពពីធូលីនៅក្នុងលំហអាកាសផងដែរ។
កុមារពីរនាក់កំពុងនៅក្នុងមជ្ឈមណ្ឌលគ្រប់គ្រងបេសកកម្ម។
មជ្ឈមណ្ឌលគ្រប់គ្រងបេសកម្មគឺជាបន្ទប់មួយ ដែលប្រធានក្រុមជួបប្រជុំ និងអនុវត្តការងារ ដើម្បីធានាការបង្ហោះកាំជ្រួចអវកាសប្រកបដោយជោគជ័យ និងអ្វីៗដំណើរការរលូតរហូតដល់ពេលបេសកម្មបញ្ចប់។
កាំជ្រួចអវកាសមួយកំពុងត្រៀមនឹងបង្ហោះទៅលំហអាកាស។ កាំជ្រួចអវកាសគឺជាយានយន្តមួយដែលអាចហោះឡើងទៅលំហអាកាស។ កាំជ្រួចអវកាសត្រូវបានប្រើប្រាស់ ដើម្បីបង្ហោះផ្កាយរណបទៅលំហអាកាស។
ហោះឡើងទៅហើយ...!
នៅឆ្នាំ ២០១៧ ប្រទេសឥណ្ឌាបានបំបែកឯកត្តកម្មពិភពលោកដោយបានបង្ហោះផ្កាយរណបចំនួន ១០៤ តាមរយៈកាំជ្រួចអវកាសតែមួយគត់​ ដែលមានឈ្មោះថា PSLV-C37។
ប៉ាកំពុងយកមួកឱ្យខ្ញុំ។
ជយោ!
ប៉ាខ្ពស់ជាងគេ។
ម៉ាក់កំពុងយកអាវឱ្យខ្ញុំ។
តាក់ទីង!
ទីងតាក់!
ប៉ាខ្ពស់ជាងម៉ាក់។
បងស្រីកំពុងយកសៀវភៅឱ្យខ្ញុំ។
ម៉ាក់ខ្ពស់ជាងបងស្រី។
បងប្រុសកំពុងយកកាតាបឱ្យខ្ញុំ។
បងស្រីខ្ពស់ជាងបងប្រុស។
ហើយបងប្រុសខ្ពស់ជាងខ្ញុំ។
ខ្ញុំទាបជាងគេ។
មិនមែនទេ!
នៅមានចូចូទៀត!
ចូចូកំពុងយកស្បែកជើងឱ្យខ្ញុំ។
ហាស ហា!
ចូចូទាបជាងគេ។
ហេស ហេ!
ចូចូទាបជាងខ្ញុំ។
ខ្ញុំទាបជាងបងប្រុស។
បងប្រុសទាបជាងបងស្រី។
បងស្រីទាបជាងម៉ាក់។
ម៉ាក់ទាបជាងប៉ា។
អស្ចារ្យ!
ប៉ាខ្ពស់ជាងគេ។ជយោ!
ចូចូទាបជាងគេ។
កាំកាំរំភើបចិត្តណាស់ ដែលបានទៅហែលទឹកជាលើកដំបូង។ «ភ្លុង!
ភ្លុង!» គ្រួសាររបស់នាងនិយាយដោយសេចក្តីរំភើបចិត្តដូចគ្នា។
ច្រមុះរបស់កាំកាំបានប៉ះនឹងទឹក ហើយ... ប្រូង!
ទឹកទន្លេបានប៉ះនឹងនាង។ នាងបានយកជើងចែវទឹក ហើយបក់កន្ទុយ។ «មើលនែ ប៉ាប៉ា!
ខ្ញុំហែលទឹកនែ!
មើលនែ...!»
«...ប៉ាប៉ា?» កាំកាំមើលទៅមុខហើយងាកមើលក្រោយ។ នាងងាកទៅឆ្វេង ហើយបន្ទាប់មកងាកទៅស្តាំ។ «ប៉ាប៉ា?» នាងនៅតែម្នាក់ឯង។ គ្រួសារនាងហែលទៅចោលនាងបាត់អស់ហើយ។
ភេមួយបានបណ្តែតខ្លួនមក។ កាំកាំក៏សួរ ៖​ «តើមានឃើញគ្រួសារខ្ញុំទេ លោកពូភេ?» ភេក៏ឆ្លើយទៅវិញ ៖ «អត់បានឃើញផង ប៉ុន្តែ ពូបាន​ឃើញផ្កាយជាច្រើន ។​ តើក្មួយចង់មើលផ្កាយខ្លះទេ?» កាំកាំតប ​៖ «ចាំលើកក្រោយចុះ អរគុណ!»
ស្រាប់តែ «ភ្លុង!
ភ្លុង!» វាជាសំឡេងគ្រួសារនាង!
កាំកាំសើចតិចៗយ៉ាងសប្បាយរីករាយ ហើយហែលទៅមុខ ទៅរកសំឡេងនោះ។
ភ្លាមនោះ សត្វផ្សោតមួយក៏បានលោតឡើងពីមុខនាង។ កាំកាំបានសួរ ៖ «តើបងដឹងថា គ្រួសារខ្ញុំនៅណាទេ បងផ្សោត?»។ សត្វផ្សោតតប ៖ «អត់ដឹងទេ!
ប៉ុន្តែ បងដឹងថា ត្រីដែលឆ្ងាញ់ជាងគេនៅកន្លែងណា?
តើប្អូនចង់ញ៉ាំខ្លះទេ?
» កាំកាំតប ៖ «ចាំលើកក្រោយចុះបង អរគុណ!»
ស្រាប់តែ «ភ្លុង!
ភ្លុង!» វាជាសំឡេងគ្រួសារនាង!
កាំកាំសើចតិចៗយ៉ាងសប្បាយរីករាយ ហើយហែលទៅមុខ ទៅរកសំឡេងនោះ។
ខ្យងមួយនៅលើថ្មក្បែរមាត់ទន្លេ។ កាំកាំសួរ ៖​ «តើបងអាចជួយរកគ្រួសារខ្ញុំបានទេ បងស្រីខ្យង?»។ ខ្យងតប ៖ «បងអាចជួយរកថ្មដែលស្មើល្អឱ្យប្អូនអង្គុយពីលើបាន ប្រសិនបើប្អូនចង់បាន»។ កាំកាំតប ៖ «ចាំលើកក្រោយចុះ អរគុណ!»
ស្រាប់តែ «ភ្លុង!
ភ្លុង!» វាជាសំឡេងគ្រួសារនាង!
កាំកាំសើចតិចៗយ៉ាងសប្បាយរីករាយ ហើយហែលទៅមុខ ទៅរកសំឡេងនោះ។
កាំកាំបានឃើញក្រពើចំណាស់មួយ។ ក្រពើតូចៗជាច្រើនហែលជុំវិញគាត់។ កាំកាំសួរ ៖ «តើតាមានឃើញគ្រួសាររបស់ខ្ញុំទេ លោកតាក្រពី?»
ក្រពើចំណាស់សួរ ៖ «តើឯងឈ្មោះកាំកាំមែនទេ?»។ កាំកាំតបទៅវិញ ៖ «ចាស!
ខ្ញុំឈ្មោះកាំកាំ»។ ក្រពើចំណាស់ក៏បន្ត ៖ «បើអ៊ីចឹងមែន តាបានឃើញគ្រួសាររបស់ចៅ!
ពួកគេកំពុងតែរកឯងគ្រប់ទីកន្លែង ណាចៅតូច។ស្តាប់តាណា!
ចៅត្រូវហែលទៅតាមទន្លេខាងនោះ!
ឮពួកគេទេ ចៅ?
កាំកាំស្តាប់។ ក្រពើតូចផ្សេងៗក៏ស្តាប់ដែរ។ ស្រាប់តែ សំឡេងបន្លឺឡើងពីទន្លេខាងមុខនោះ «ភ្លុងៗ!
ភ្លុងៗ!
ប្លូកៗ!
ប្លិកៗ!» គ្រួសារនាងនៅទីនោះ ហើយពួកគេនៅមិនឆ្ងាយប៉ុន្មានទេ!​​ កាំកាំសើចតិចៗ ហើយហែលទៅមុខ ទៅរកសំឡេងនោះ។
មិនយូរប៉ុន្មាន កាំកាំមកដល់ឆ្នេរខ្សាច់មួយ។ នាងវារឡើងទៅ ដោយភាព​នឿយ​ហត់​ពី​ការ​ហែលទឹក។ «កាំកាំ?» សំឡេងមួយហៅឈ្មោះនាង ។ «ប៉ាប៉ា?»
មានស្រមោលខ្មៅធំមួយបានខិតមកជិតនាង។ កាំកាំនិយាយ ៖ «ប៉ាប៉ា!» ប៉ានាងឱនចុះ ហើយប៉ះកាំកាំដោយក្តីស្រលាញ់។ ប៉ានិយាយ ៖ «ស្វាគមន៍ការត្រលប់មកផ្ទះវិញ កាំកាំ!» ប៉ាបន្ត ​៖ «តើកូនបានហែលទៅណា?»។ កាំកាំឆ្លើយបណ្តើរ សើចតិចៗបណ្តើរ ៖ «ខ្ញុំបានហែលផ្សងព្រេងដ៏អស្ចារ្យ!
ហើយថ្ងៃស្អែក ខ្ញុំចង់ទៅម្តងទៀត!»
កាំកាំរស់នៅតាមដងទន្លេ កេនកា ជាមួយគ្រួសារដ៏ធំរបស់នាង។ កាំកាំហែលទឹកលេងជារៀងរាល់ថ្ងៃ ដើម្បីចាប់សត្វល្អិត និងត្រី​សម្រាប់​អាហារ​ថ្ងៃត្រង់។ កាំកាំជួបសត្វជាច្រើនប្រភេទតាមទន្លេ ដែលនាងហែលទៅដល់ ដូចជាផ្សោត ភេ បក្សីទឹកអ្នកនេសាទលើទូក ក្របី​ ពស់ និងសត្វជាច្រើនផ្សេងទៀត។ តើអ្នកអាចរកឃើញមិត្តរបស់កាំកាំនៅទន្លេប៉ុន្មាននាក់ ក្នុងទំព័រនេះ និងទំព័របន្ទាប់?
តើអ្នកដឹងទេថា សត្វអ្វីដែលយឺតជាងគេនៅលើពិភពលោក?
គឺសត្វអណ្ដើក។
តើសត្វអ្វីដែលរត់លឿនជាងសត្វអណ្ដើក?
គឺសត្វពស់។
តើសត្វអ្វីដែលរត់លឿនជាងសត្វអណ្ដើក និងសត្វពស់?
គឺសត្វកណ្ដុរ។
តើសត្វអ្វីដែលរត់លឿនជាងសត្វអណ្ដើក សត្វពស់ និងសត្វកណ្ដុរ?
គឺសត្វបង្កួយ។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ និងសត្វបង្កួយ?
គឺសត្វដំរី។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ  និងសត្វដំរី?
គឺសត្វឆ្មា។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ សត្វដំរី និងសត្វឆ្មា?
គឺសត្វកញ្ជ្រោង។
តើសត្វអ្វីដែលរត់លឿនជាងសត្វអណ្តើកសត្វពស់ សត្វកណ្ដុរ
សត្វបង្កួយ សត្វដំរី សត្វឆ្មា និងសត្វកញ្រ្ជោង?
គឺសត្វទន្សាយ។
តើសត្វអ្វីដែលរត់លឿនជាងសត្វអណ្ដើក សត្វពស់  សត្វកណ្ដុរ សត្វបង្កួយ
សត្វដំរី សត្វឆ្មា សត្វកញ្ជ្រោង និងសត្វទន្សាយ?
គឺសត្វសេះ។
តើសត្វអ្វីដែលរត់លឿនជាងសត្វអណ្ដើក សត្វពស់ សត្វកណ្ដុរ សត្វបង្កួយ សត្វដំរី
﻿សត្វឆ្មា សត្វកញ្ច្រោង សត្វទន្សាយ និងសត្វសេះ?
គឺសត្វខ្លារខិន។
កែវអាចរមៀល ។ ដបអាចរមៀល ។
សមមិនអាចរមៀល ។
បាល់អាចរមៀល ។ សីដក់អាចរមៀល ។
ដងវាយសីមិនអាចរមៀល ។
មៀនអាចរមៀល ។ ទៀបអាចរមៀល ។
ចេកមិនអាចរមៀល ។
បំពង់អាចរមៀល ។ ធុងអាចរមៀល ។
អំបោសមិនអាចរមៀល ។
ប៉េងប៉ោះអាចរមៀល ។ ឆៃថាវអាចរមៀល ។
រមៀតមិនអាចរមៀល ។
ពេលណាមួយ យើងនឹងអាចរមៀល ។
យើងចង់រមៀលដែរ ។
ចៀវ ខកម៉ោងទៅរៀនហើយ។ ប៉ុន្តែនាងនៅ​មិនទាន់រកដបទឹកក្រហមរបស់នាងឃើញនៅឡើយ។
តើនេះជាដបទឹករបស់នាង ឬជាកាំជ្រួច?
ចៀវ ក្រឡេកមើលទៅក្ដារខៀនដោយឆ្ងល់៖ "តើត្រីទាំងនោះកំពុងហែលក្នុងសមុទ្រមែនទេ?"
ចៀវ សម្លឹងទៅស្នាមប្រឡាក់ពណ៌បៃតងលើស្បែកជើងនាង ហើយគិតថា៖ "វារអិលៗ មើលទៅទន់ៗ។ តើវាជាកូនកង្កែបឬ?"
ចៀវ ក៏រត់ទៅផ្ទះរកលោកយាយ សូជី ហើយប្រាប់ថា៖ "ខ្ញុំមានកម្លាំងវេទមន្តពិសេស!
ខ្ញុំអាចមើលឃើញអ្វីដែលអ្នកដទៃមិនអាចមើលឃើញ។"
លោកយាយ ងក់ក្បាល ហើយសួរ៖ "បើដូច្នេះ យើងគួរទៅជួបអ្នកគ្រូពេទ្យភ្នែក ហើយប្រាប់គាត់ពីកម្លាំងវេទមន្តពិសេសរបស់ចៅទៅ តើល្អឬទេ?"
អ្នកគ្រូពេទ្យ នីតា យកតារាងមួយមកបង្ហាញ។ ចៀវ ក៏សួរថា៖ "តើស្រមោចទាំងនោះកំពុងតែវារលើក្រដាសមែនទេ?"
អ្នកគ្រូពេទ្យ នីតា ក៏ឲ្យ ចៀវ ល វ៉ែនតា។ ចៀវ បែរជាឃើញស្រមោចដែលធំជាងគេ ក្លាយទៅជាអក្សរ E ទៅវិញ។
ចៀវ ក៏សួរថា៖ "តើខ្ញុំបាត់កម្លាំងវេទមន្តពិសេសហើយមែនទេ អ្នកគ្រូពេទ្យ?"
អ្នកគ្រូពេទ្យ តបវិញថា៖ "ទេ!
បិទភ្នែក ហើយស្រមៃទៅ នោះវេទមន្តពិសេសរបស់ឯងនឹងត្រឡប់មកវិញហើយ។"
លោកយាយ សូជី ក៏សួរថា៖ "ចៀវ តើចៅស្រលាញ់វ៉ែនតាពណ៌អ្វី?"
ចៀវ ញញឹមតបថា៖ "ចាស គឺពណ៌បៃតង!"
សំណួរល្បងប្រាជ្ញាទាក់ទងនឹងគំហើញ នៅទំព័របន្ទាប់មានរូបជាច្រើន។ ប៉ុន្តែនៅពេល ចៀវ អត់ពាក់វ៉ែនតា នាងមើលមិនច្បាស់ទេ។ តើអ្នកអាចជួយនាងបានទេ?
តើរូបភាពទាំងនេះមានរាងអ្វីខ្លះ?
តេីមានរង្វង់ប៉ុន្មានបង្កប់នៅក្នុងរូបផ្កានេះ?
តើអ្នកឃើញមានត្រីកោណចំនួនប៉ុន្មានក្នុងរូបផ្កាយនេះ?
តើមានការ៉េចំនួនប៉ុន្មានក្នុងរូបបង្អួចនេះ?
ហ្វ៉ា​​ទី​ជា​ក្មេង​ស្រីតូចម្នាក់ដែលរត់លឿន​ដូចខ្យល់ុ។ នាង​ចូលចិត្ត​សើច​ ហើយតែងតែព្យាយាម​ធ្វើ​តាមអ្វីដែលគេ​ប្រាប់​នាងឲ្យ​​ធ្វើ​។
ថ្ងៃនេះជាទិវាកីឡានៅសាលា។ហ្វ៉ា​​ទី​​លេងបាល់ទាត់ ហើយចូលរួម​រត់​ប្រណាំង​បី​ប្រកួត​។
ពេល​ចេញពី​សាលា នាងដើរទៅផ្ទះជាមួយមិត្តល្អរបស់នាងឈ្មោះហាវ៉ា​។“ហ្វ៉ា​​ទី​​ឯងរត់​លឿន​ណាស់​!” ហាវ៉ា​និយាយ​។​
ហ្វ៉ា​​ទី​មកដល់ផ្ទះ ហើយ​ឃើញម្ដាយនាងនៅក្នុងផ្ទះបាយ។នាងនិយាយ៖ “ជម្រាប​សួរម៉ែ​!”ម្តាយ​ហ្វ៉ា​​ទី​ឆ្លើយ៖ “ល្អហើយ​កូន​ សុខសប្បាយ​ទេ?”
ហ្វ៉ា​​ទី​និយាយ៖ “យើងមានទិវាកីឡានៅសាលា ហើយកូន​រត់លឿនណាស់​។កូន​ក្តៅ ហត់ ហើយ​ឃ្លានខ្លាំងណាស់។”
ម្តាយនាង​សើច ហើយនិយាយ៖ “កូនតូចជាទីស្រឡាញ់របស់​ម៉ែ​កើតមករត់​លឿនអញ្ចឹង​!ម៉ែ​​ស្ល​ពោត​បារាំង​ កូន​បាន​​​ញុំាំឥឡូវ​ហើយ ​។”
ម្ដាយនាង​ដាក់ប្រេង​បន្តិច​ចូលទៅ​ក្នង​ឆ្នាំង​ធំមួយ​ ហើយ​ដាក់ឆ្នាំងនោះ​លើ​ចង្ក្រាន​។ នៅពេលប្រេង​ក្តៅ គាត់​ដាក់​ខ្ទឹមបារាំង និងខ្ទឹមសចូល​ហើយកូរវារហូតដល់​ទន់។បន្ទាប់មកគាត់​ដាក់ម្រេច ប៉េងប៉ោះ ទឹក និងសាច់គោចំហុយ៦ដុំ​ចូល​។
ម្តាយនាងនិយាយ៖ “ហ្វ៉ា​​ទី​ សូមជួយកូរ​សម្ល​ម៉ែ​ផង ។”វ៉ាទីនិយាយ៖ “ចា៎ម៉ែ​!”
ហ្វ៉ា​​ទី​កូរស​ម្ល​ម្តង​។នាងនិយាយ៖  “សម្ល​នេះឈ្ងុយ។”
ហ្វ៉ា​​ទី​​កូរសម្ល​ពីរដង​​។នាងនិយាយ៖  “សម្ល​នេះឈ្ងុយណាស់។”
ហ្វ៉ា​​ទី​​កូរសម្ល​បី​ដង​។នាងនិយាយ៖ “សម្ល​នេះពិត​ជា​ឈ្ងុយម៉ែនទែន​។”
បន្ទាប់មកហ្វ៉ា​​ទីមើលទៅម្ដាយនាង។ម្ដាយនាង​មិនបាន​មើល​មក​នាងទេ​។គាត់​កំពុងកាត់បន្លែ​បៃតងទុក​ដាក់​ក្នុង​សម្ល​។
ហ្វ៉ា​​ទី​ដួស​សាច់មួយដុំចេញ​ពីឆ្នាំង ហើយ​​​ញុំាំ។ហ្វ៉ា​​ទីនិយាយ៖ “ឆ្ងាញ់​”
ហ្វ៉ា​​ទី​​មើលទៅម្ដាយនាងម្តងទៀត​។ម្តាយនាងមិនបាន​មើល​មកនាងទេ​។នាងកំពុងចិត​ត្រាប់ទុក​​ដាក់​ក្នុង​សម្ល​។
ហ្វ៉ា​​ទី​​យកសាច់មួយដុំទៀត​ចេញពីឆ្នាំ​ង​យ៉ា​ង​លឿន​ហើយក៏​​​​ញុំាំវាទៅ​​។ ហ្វ៉ា​​ទី​​និយាយ៖ “ឆ្ងាញ់​​… ឆ្ងាញ់​​...”
ហ្វ៉ា​​ទី​​មើលទៅម្ដាយនាងម្តងទៀត​។ម្តាយនាងមិនបាន​មើល​មកនាងទេ​។គាត់​កំពុង​តែ​ចិតទំពាំង​បារាំង​ទុក​ដាក់​ក្នុង​សម្ល​។
ហ្វ៉ា​​ទី​​បាន​យក​សាច់ដុំទីបី​ចេញពី​ឆ្នាំ​ង​យ៉ាង​លឿន​ហើយ​ញុំាំវាទៀ​ត​!​ហ្វ៉ា​​ទី​និយាយ៖  “ឆ្ងាញ់​… ឆ្ងាញ់​... ឆ្ងាញ់​...”
បន្តិច​ក្រោ​យ​មក​ម្ដាយនាង​យក​បន្លៃបៃ​តង​ ត្រាប់​ និង​ទំពាំង​បារាំង​​​មក​ចង្រ្កាន​។ហ្វ៉ា​​ទី​​នៅតែកាន់វែកសម្ល​ឈើ​ធំមួយ​។
ម្ដាយនាង​ញញឹម ហើយនិយាយ៖ “អរគុណហ្វ៉ា​​ទី​ ដែល​​ជួយកូរសម្ល​ឲ្យ​ម៉ែ​។​”ហ្វ៉ា​​ទី​អត់​មាន​ពាក្យ​អី​និយាយ​ជាមួយ​ម៉ែ​ទេ។
ម្ដាយនាង​ដាក់បន្លែ​បៃតង ត្រាប់​ និងពោត​បារាំង​ចូលទៅ​ក្នុង​សម្ល​ ហើយយកវែក​ពី​ហ្វ៉ា​​ទី។គាត់​ចាប់ផ្តើមកូរសម្ល​។
ម្ដាយនាង​មើលទៅក្នុងឆ្នាំង។ គាត់​ឃើញសម្ល​ពុះនៅលើភ្លើង​។ ម្ដាយនាង​រកមើលសាច់ទាំង​ប្រាំមួយដុំក្នុងឆ្នាំង។“មួយ... ពីរ... បី...”​ ម្តាយ​នាង​រាប់​។ ម្ដាយនាង​ឃើញតែ​សាច់បីដុំប៉ុណ្ណោះ​។ម្តាយនាង​មិន​និយាយ​អីទេ​។ ហ្វ៉ា​​ទី​​ក៏​មិន​និយាយ​អីដែរ​។
ពេលញុំាំបាយ​ ហ្វ៉ា​​ទី​អត់​បាន​សាច់​ញុំាំទេ​។ ហ្វ៉ា​​ទី​និយាយ៖  “ម៉ែ​ ខ្ញុំសុំទោស!
ខ្ញុំនឹងមិនធ្វើ​អញ្ចឹងទៀត​ទេ​។”ហើយនាងមិន​ដែល​ធ្វើ​អញ្ចឹងទៀត​ម៉ែន​។ហើយនោះក៏​ជាលើក​ចុង​ក្រោយ​ដែល​នាង​ធ្វើ​វាដែរ​​​។
ដាណានិយាយថា៖ ខ្ញុំចូលចិត្តសក់ត្រង់។
ធីតានិយាយថា ៖ ខ្ញុំចូលចិត្តសក់រួញ។
ឆ្មា ស្វា និងពស់និយាយថា ៖ ខ្ញុំចូលចិត្តកន្ទុយកោង។
ដំរី តោ និងសេះនិយាយថា ៖ ខ្ញុំចូលចិត្តកន្ទុយត្រង់។
ធីតានិយាយថា ៖ ខ្ញុំចូលចិត្តឡើងជណ្តើរកោងទៅលើ។
ដាណានិយាយថា៖ ខ្ញុំចូលចិត្តជណ្ដើរដែលមានរាងត្រង់។ ឆ្មានិយាយថា៖ ខ្ញុំចូលចិត្តឡើងភ្នំតាមផ្លូវត្រង់។
ធីតានិយាយថា៖ ខ្ញុំចូលចិត្តផ្លូវកោងព័ទ្ធជុំវិញភ្នំ។
ដាណានិយាយថា៖ ខ្ញុំចូលចិត្តគូសបន្ទាត់ត្រង់ៗ។
ធីតានិយាយថា៖ ខ្ញុំតែងតែគូសខ្សែបន្ទាត់រាងរួញអង្កាញ់ៗ។
ដាណាសួរទៅធីតាថា ៖ តើអ្នកចង់បាននំចាក់លី ខ្លះដែរទេ?
ធីតានិយាយថា ៖ ខ្ញុំចូលចិត្តនំចាក់លី‌!
ដាណាសួរទៅធីតាថា ៖ តើអ្នកចូលចិត្តនំចាក់លីដែលមានរាងត្រង់ ឬក៏រាងរមូរ?
ធីតានិយាយថា ៖ គ្មានអ្នកណាគិតពីរាងត្រង់ ឬរាងរមូរនោះទេ!
ពួកយើងចូលចិត្តនំចាក់លីទាំងពីរបែប។
ថ្ងៃនេះ ផ្ទៃមេឃពណ៌ខៀវ មិនសូវមានរលក គឺល្អបំផុតសម្រាប់ការមុជទឹក ។ ពួកយើងចេញកូនទូកមួយទៅ ដើម្បីការផ្សងព្រេងដ៏អស្ចារ្យ ។
នៅពេលដែលពួកយើងទៅដល់កន្លែងជ្រមុជទឹក ពួកយើងពិនិត្យសម្ភារៈទាំងអស់យ៉ាងប្រុងប្រយ័ត្ន ហើយចាប់ផ្តើមពាក់ជើងទា វ៉ែនតាហែលទឹក និងបំពង់ដកដង្ហើម។
នៅពេលដែលយើងចុះដល់ក្រោមទឹកភ្លាម ហ្វូងត្រីឆ្នូតលឿងនៅខ្នងក៏បានមកស្វាគមន៍ពួកយើង។
មានសត្វយ៉ាងស្រស់ស្អាតជាច្រើនរស់នៅតាមផ្ទាំងផ្កាថ្មមួយនេះ ដូចជាត្រីឆ្នូត ត្រីសេក ត្រីប្រជៀវ និងខ្យងគ្មានស្នូកចម្រុះពណ៌​។ បើចង់ដឹងបន្ថែមពីត្រីទាំងនេះ សូមមើលនៅផ្នែកចុងក្រោយនៃរឿង។
ត្រីត្រែទាំងនេះប្តូរពណ៌ ពេលពួកវាព្យាយាមលាក់ខ្លួនជាមួយហ្វូងត្រីពណ៌លឿង ប៉ុន្តែអ្នកណាក៏អាចឃើញថា ពួកវាខុសពីត្រីដទៃក្នុងហ្វូងដែរ មែនឬទេ ?
យើងគួរតែនៅឱ្យឆ្ងាយពីត្រីតោ ព្រោះទ្រនុងរបស់វាមានពិស។
ត្រីត្លុកទាំងនេះព្យាយាមការពារអាណេម៉ូនដែលជាជម្រករបស់វា តែទីបំផុតពួកវាក៏ព្រមឱ្យខ្ញុំថតរូបមួយចំនួនដែរ។
យើងបានឃើញអន្ទង់ពព្លាក់ដែលកំពុងតែឱ្យត្រីតូចៗសម្អាតធ្មេញ ហើយត្រីតូចមួយគូទៀតក៏ចង់មកសម្អាតឱ្យពួកយើងដែរ ។
យើងឃើញមានត្រីតុកកែ និងតាអន់សមុទ្រ។ យើងថែមទាំងឃើញត្រីក្រហមអុជៗ និងមឹកកំពុងលេងបិទពួនទៀតផង ។
មឹកឈ្នះ។ វាពូកែលាក់ខ្លួនណាស់។ ឯត្រីបំពង់វិញក៏មិនចាញ់ដែរ ។ តើអ្នកអាចរកឃើញត្រីបំពង់បន្លាទាំងពីរក្នុងរូបនេះដែរឬទេ ?
យើងបានហែលកាត់ត្រីឆ្លាមចុងព្រុយពណ៌សមួយគូដែលដេកនៅបាតសមុទ្រ។ ពួកវាមិនសាហាវទេ ដូចនេះពួកយើងក៏ហែលទៅមើលឱ្យជិត។
ពួកយើងបានហែលតាមសត្វកន្ធាយនេះមួយសន្ទុះ ពេលដែលវាកំពុងហែលជំុវិញផ្កាថ្ម ដើម្បីរកសត្វអេប៉ុងសម្រាប់ជាអាហារថ្ងៃត្រង់។
ពេលដែលយើងហែលត្រលប់ទៅទូកវិញ ពួកយើងរំភើបណាស់ដែលបានឃើញត្រីបបែលហែលទទះស្លាប ហាក់ដូចជាហោះក្នុងទឹកសមុទ្រជាមួយត្រីរ៉េម៉ូរ៉ាមួយគូ។
នៅពេលដែលយើងគិតថា លែងមានអ្វីពិសេសជាងនេះហើយ ស្រាប់តែពួកយើងប្រទះឃើញសត្វផ្សោតសមុទ្រមួយកំពុងតែសីុស្មៅ។
ពិតជាបទពិសោធន៍ដ៏អស្ចារ្យមែន!
ខ្ញុំចង់មុជទឹកសមុទ្រម្តងទៀតណាស់ !
ផ្កាថ្មត្រូវបានគេចាត់ទុកជារុក្ខជាតិផង និងជាសត្វផង ។ សារាយតូចៗរាប់ពាន់រស់នៅក្នុងផ្កាថ្ម និងផ្តល់ថាមពលឱ្យពួកវាលូតលាស់ ។ ពួកវាមានឆ្អឹងពីខាងក្រៅរឹងមាំ ហើយដុះ​ចេញជា​រាងផ្សេងៗ ។ ប្លង់តុងជាប្រភពអាហារយ៉ាងសំខាន់សម្រាប់សត្វក្នុងសមុទ្រ ។ វាប្រមូលផ្តុំដោយសារាយ បាក់តេរី សត្វល្អិតៗ ពងត្រី និងកូនក្អុកនៃ​ត្រីធំៗ​ដែល​អណ្តែត​តាម​ខ្សែ​ទឹកសមុទ្រ ។ ផ្កាយសមុទ្រមើលទៅដូចជារុក្ខជាតិតែតាមពិតពួកវាជាសត្វនោះទេ។ ពួកវាប្រើប្រមោយរាងដូចស្លាបសត្វដើម្បីចាប់ និងស៊ីប្លង់តុងដែលអណ្តែតមកជិត ។
ត្រីសេកមានធ្មេញមាំរាងដូចចំពុះសេក ដែលអាចកោសយកសារាយចេញពីផ្កាថ្មបាន ។ សត្វមួយចំនួន​ស៊ីទាំង​ផ្កាថ្មតែម្តង ហើយជុុះមកវិញជាគ្រាប់ខ្សាច់ល្អិតៗ​ដែលទឹកសមុទ្រនាំយក​ទៅចាក់​លើឆ្នេរ​ខ្សាច់ដ៏សស្អាត ។ ត្រីត្លុក និងអាណេម៉ូនរស់នៅដោយពឹងអាស្រ័យគ្នាទៅវិញទៅមក ។ ត្រីត្លុកជួយសម្អាតដៃរបស់អាណេម៉ូន និងទាក់ទាញត្រីដទៃ​មកធ្វើជាចំណីរបស់អាណេម៉ូន។ ឯអាណេម៉ូនវិញក៏អនុញ្ញាតឱ្យត្រីត្លុកពួនក្នុងដៃដោយមិនឱ្យជាតិពុលប៉ះលើត្រីទាំងនោះទេ ។ កូនត្រីសម្អាតជាត្រីតូចៗដែលជួយសម្អាតត្រីធំដោយពួកវាស៊ីបរាសិត និងស្បែកដែលងាប់ៗ ។ ត្រីធំៗចំណាំត្រីទាំងនេះដោយពណ៌របស់វា និងរបៀបដែលពួកវាហែលដូចជាកំពុងរាំអ៊ីចឹង ។
មឹកលាក់ខ្លួនដោយប្តូរពណ៌ និងក្រឡាលើខ្លួន។ វាតែងតែធ្វើសំបុកក្នុងថ្មប៉ប្រះទឹក ឬក៏កប់ខ្លួនក្នុងខ្សាច់តែម្តង។ ត្រីបំពង់បន្លាតែងតែហែលជាគូ ដោយយកក្បាលចុះក្រោម និងលាក់ខ្លួនក្នុងស្មៅ ផ្កាថ្ម ឬផ្កាយសមុទ្រ។ ពួួកវាក៏ដូចមឹកដែរ គឺវាអាចប្ដូរពណ៌ដើម្បីលាក់ខ្លួនបាន។ ត្រីឆ្លាមចុងព្រុយពណ៌ស មានខ្លួនតូច ក្បាលធំ ហើយមានពណ៌សនៅចុងព្រុយខ្នង និងកន្ទុយ។ ពួកវាចេញរកចំណីពេលយប់ និងដេកនៅពេលថ្ងៃ ។
សត្វកន្ធាយមានខ្លួនសំប៉ែត ស្នូកមានស្នាមនៅផ្នែកខាងៗ ហើយមានរាងស្រួច វាមានមាត់ដូចចំពុះសត្វស្ទាំង។ ត្រីបបែលជាប្រភេទត្រីធំ មានព្រុយរាងដូចជាស្លាបសងខាងខ្លួនរបស់វា។ ព្រុយធំរបស់វា​ជួយឱ្យ​វាហែលបាន​យ៉ាងងាយ​នៅក្នុងទឹក។ ព្រុយត្រីបបែលខ្លះមានប្រវែងរហូតដល់៧ម៉ែត្រឯណោះ!
ផ្សោតសមុទ្រជាថនិកសត្វ​ដែលរស់ក្នុងទឹក ហើយវាសុីរុក្ខជាតិជាអាហារ។ គេក៏អាចហៅវាថា គោសមុទ្រដែរ។
នៅលើមេឃនាពេលព្រឹកព្រលឹមចាបស្រេកឃ្លានកំពុងហើររកអីឆីមានមួយពាំបានដង្កូវធាត់មួយជាចំណី!
មេអំបៅពណ៌ចម្រុះឆើតឆាយមកពីជិតឆ្ងាយរេរាំទំលើផ្កាមេអំបៅមួយខុសពីគេរកឃើញទេ មេអំបៅតែមួយពណ៌។
ខ្លែងហោះពត់ពេនយ៉ាងរីករាយតែខ្លែងមួយដូចជាខុសគេតើប្អូនអាចរកខ្លែងនោះឃើញដែរឬទេ?
រាងការ៉េធំ រាងការ៉េតូច មាននៅគ្រប់កន្លែងមានចម្រឹងមួយខុសគេតែឯងលាក់ខ្លួននៅត្រង់ណា ត្រង់នេះឬត្រង់នោះ?
មើលស្លឹកបៃតងទាំងនោះចុះ នៅលើដើមឈើធំចំណាស់នុះមានមែកមួយពណ៌ប្លែកខុសមួយនោះនៅត្រង់ណា?
យន្តហោះ ឆ្វាត់ឆ្វែងពីក្រោយមានផ្សែងរាងត្រង់ភ្លឹងតែមានមួយផ្សែងខុសពីគេឯងគឺមានផ្សែងកោងចុះឡើង។
ចាបទំលើខ្សែស្រែកចេចចាចមានមួយស្ងៀមស្ងាត់មិនឮមាត់តើចាបមួយណាឱ្យប្រាកដមិនឮមាត់ចេចចាចដូចគេ?
ដុំពពក ដុំពពកសចែងចាំងល្អលើមេឃរដូវប្រាំងតែពពកមួយមិនចង់រាំងទម្លាក់ភ្លៀងតែឯងមិនខ្វល់ពីគេ។
ពេលថ្ងៃកន្លងទៅយប់ចូលមកដល់អំពូលតាមថ្នល់មានពន្លឺមានមួយពណ៌ភ្លឺដូចព្រះអាទិត្យ។
ប្រចៀវដេកនៅពេលថ្ងៃភ្ញាក់វិញពេលយប់។មានមួយខុសគេដេកមិនឈប់ទោះយប់ហើយនៅមិនភ្ញាក់។
នៅក្នុងលំហមានភពច្រើនអនេកមានពន្លឺចាំងភ្លឺផ្លេកឃើញភពមួយខុសចម្លែកមានខ្សែវ័ណ្ឌព័ទ្ធជុំវិញ។
ប៉ាកំពុងយកមួកឱ្យខ្ញុំ។
ជយោ!
ប៉ាខ្ពស់ជាងគេ។
ម៉ាក់កំពុងយកអាវឱ្យខ្ញុំ។
តាក់ទីង!
ទីងតាក់!
ប៉ាខ្ពស់ជាងម៉ាក់។
បងស្រីកំពុងយកសៀវភៅឱ្យខ្ញុំ។
ម៉ាក់ខ្ពស់ជាងបងស្រី។
បងប្រុសកំពុងយកកាតាបឱ្យខ្ញុំ។
បងស្រីខ្ពស់ជាងបងប្រុស។
ហើយបងប្រុសខ្ពស់ជាងខ្ញុំ។
ខ្ញុំទាបជាងគេ។
មិនមែនទេ!
នៅមានចូចូទៀត!
ចូចូកំពុងយកស្បែកជើងឱ្យខ្ញុំ។
ហាស ហា!
ចូចូទាបជាងគេ។
ហេស ហេ!
ចូចូទាបជាងខ្ញុំ។
ខ្ញុំទាបជាងបងប្រុស។
បងប្រុសទាបជាងបងស្រី។
បងស្រីទាបជាងម៉ាក់។
ម៉ាក់ទាបជាងប៉ា។
អស្ចារ្យ!
ប៉ាខ្ពស់ជាងគេ។ជយោ!
ចូចូទាបជាងគេ។
ទីនេះក៏មិនឃើញ ទីនោះក៏មិនឃើញ!
តើវាបាត់ទៅណា?
លើសាឡុងក៏មិនឃើញ។ ក្រោមគ្រែក៏មិនឃើញ។
នៅក្នុងប្រអប់ក៏មិនឃើញ។​ នៅក្រោមអាវប្អូនស្រីខ្ញុំក៏មិនឃើញ។
មិននៅក្រោមខ្នើយ មិននៅក្នុងកាតាបខ្ញុំុ។ ហ៊ី ហ៊ី!
តើវាបាត់ទៅណាហើយ?
ខ្ញុំរកនៅគ្រប់បន្ទប់ទាំងអស់ ហើយក្រោមសៀវភៅក៏មើលអស់ហើយដែរ។
ខ្ញុំបានរកនៅក្រោមកៅអី​ នៅក្រោមជើងម៉ា​រួចហើយ។ តើវាបាត់ទៅណាហើយ?
ភ្លាមនោះ លោកយាយបានដើរមកដល់ គាត់និយាយថា «មើលនែ យាយរកឃើញរបស់មួយក្នុងសួន។»
លោកយាយបាននិយាយទាំងសើច ហ៊សៗ ហ៊ុះៗ «វាអាចយោលចុះឡើង វាអាចលោត។ វាអាចបង្វិលបាន វាអាចសំយុងចុះឡើង។»
អូ៎ អរគុណណាស់លោកយាយ!
លោកយាយបានរកឃើញយ៉ូយ៉ូសំណព្វចិត្តរបស់ខ្ញុំហើយ!
«យ៉ូយ៉ូ?
ឈ្មោះអីកំប្លែងម៉្លេះ!
របស់លេងអីគួរឱ្យចង់សើចណាស់!
យាយចង់លេងវា។ វាពិតជាសប្បាយលេងមែន!»
សើច សើច សើចនោះសើច!
លោកយាយលេងយ៉ូយ៉ូរបស់ខ្ញុំ។ ពេញមួយថ្ងៃតែម្ដង!
ប៊ូឆែនឌី មាននៅគ្រប់ទីកន្លែងប៊ូឆែនឌី មាននៅទីនេះ មាននៅទីនោះ និងមាននៅលើក្បាលរបស់អ្នក
ប៊ូឆែនឌី មានក្រញុាំគួឱ្យខ្លាចប៊ូឆែនឌី  មានរោមលើក្រញុំាកំណាច
ប៊ូឆែនឌី មានធ្មេញពេញមាត់ប៊ូឆែនឌី បានញុំាអារហារផ្អែមៗជាច្រើន
ប៊ូឆែនឌី ធ្វើមុខក្រញ៉ូវគួរឱ្យខ្លាចប៊ូឆែនឌី មានក្លិនខ្លួនអាក្រក់ និងស្អុយជាងគេបំផុត
ប៊ូឆែនឌី កណ្ដាសគ្រប់ពេលវេលាប៊ូឆែនឌី ហៀរទឹកសំបោររហូត
ប៊ូឆែនឌី ញញឹមញញែមរហូតមិនឈប់ឈរប៊ូឆែនឌី មានពោះផតចុះផតឡើង
ប៊ូឆែនឌី បញ្ចេញពន្លឺនៅពេលយប់ប៊ូឆែនឌី មិនអាចមើលឃើញបានទេ សូម្បីតែនៅក្នុងពន្លឺ
ប៊ូឆែនឌី ចូលចិត្តខាំជើងធ្វើដូចជាចំណីប៊ូឆែនឌី ទំពារគ្រឺបៗនៅលើជើង និងលើដៃ
ប៊ូឆែនឌី កំណាញ់ខ្លាំងណាស់ប៊ូឆែនឌី ជុះយ៉ាងគ្មានកេរ្តិ៍ខ្មាស់
ប៊ូឆែនឌី អាចហោះបាន ប៊ូឆែនឌី ពូកែជ្រៀតជ្រែកនៅតាមបង្អួច និងលួចមើលគេ
ប៊ូឆែនឌី ដើរត្រាចចរគ្មានទិសដៅប៊ូឆែនឌី អាចមាននៅក្នុងផ្ទះលំនៅ​!
ថ្ងៃស្អែកជាថ្ងៃខួបកំណើតរបស់ខ្ញុំ។ វាជាថ្ងៃដ៏ពិសេសដែលខ្ញុំចង់ឱ្យផ្កាយ ព្រះចន្ទ និងព្រះអាទិត្យជូនពរដល់ខ្ញុំ។
ពេលខ្ញុំភ្ញាក់ពីគេងនៅពេលព្រឹក ហើយសម្លឹងទៅអ្វីដែលខ្ញុំបានឃើញ វាជារ៉ុកកែតមួយចាំនៅខាងក្រៅ ខ្ញុំព្យាយាមលាក់ការសប្បាយរបស់ខ្ញុំ។ រ៉ុកកែតចាប់ផ្ដើមឆេះឡើង។ កាតាបរបស់ខ្ញុំបានរៀបចំហើយឡើងពេញ។ «វ៉េវ!» វារោទ៍ ហើយបាញ់ឡើង។ ខ្ញុំជាអវកាសចរ លោកស្រីហ្គុល!
ឆ្មារបស់ខ្ញុំ វាខ្លាចឡើងញ័រខ្លួន។ ក្បាលរបស់ខ្ញុំវិលចុះវិលឡើង។ មួយសន្ទុះក្រោយមក ពួកយើងក៏បានហោះផុតពីដី។
ប្រាំមួយម៉ោងក្រោយមក ទីនេះគឺជាផ្ទះថ្មីរបស់ខ្ញុំ នៅខាងក្រៅអាកាស។ ពួកគេហៅវាថា ស្ថានីយអវកាស។ សួស្តី អ្នកជាកន្លែងដ៏ស្រស់ស្អាតណាស់។
អស្ចារ្យណាស់!
ពីមួយជំហានទៅមួយជំហាន ខ្ញុំសឹងតែមិនអាចដឹងថាជាជើងរបស់ខ្ញុំ។ មុនពេលពួកយើងដឹង ពួកយើងបានដាំក្បាលចុះរួចទៅហើយ ហើយបន្ទាប់មកពួកយើងក៏ចាប់ផ្ដើមអណ្ដែតឡើង។ ម្ដងទៅឆ្វេង ម្ដងទៅស្ដាំ រសាត់អណ្ដែតទៅក្នុងខ្យល់ ហើយបត់បែនទៅកៀន។
អូ៎ទេ!!
កាតាបរបស់ខ្ញុំក្រឡាប់ចុះទៅក្រោម ហើយនំចាឡាប៊ី ចំនួនពីរអណ្តែតចេញមកក្រៅ។ នំសាមូសាស ដែលខ្ញុំបានខ្ចប់យ៉ាងស្អាតនោះ ខ្ញុំគិតថា វាក៏អណ្តែតចេញមកក្រៅហើយដែរ។ វាអណ្តែតពាសពេញលំហចុះឡើងៗប្រឡូកប្រឡាក់ជាមួយនំដុត និងទឹកផ្លែឈើក្រឡុក។ ក្នុងចំណោមអាហារពិសេសសម្រាប់អវកាសទាំងនេះ ខ្ញុំនឹងញ៉ាំរបស់នៅក្នុងកញ្ចប់ដែលមានស្លាកសញ្ញាវិញ។
សក់របស់ខ្ញុំប្រឡាក់ឡើងស្អិតជាប់គ្នា សំលៀកបំពាក់ខ្ញុំក៏ប្រឡាក់អស់ដែរ។ ឆ្មាខ្ញុំព្យាយាមលិឍខ្ញុំ។ ងូតទឹកសម្អាតខ្លួន គឺល្អបំផុត។ ប៉ុន្តែ វាមានរឿងគួរឱ្យខ្លាចមួយនោះ គឺនៅក្នុងលំហអាកាសពុំមានកន្លែងងូតទឹកទេ។ ខ្ញុំយកក្រណាត់ជ្រលក់ទឹកបន្តិច ហើយយកមកជូតមុខរបស់ខ្ញុំ។ បន្ទាប់មក ខ្ញុំច្របាច់សាប៊ូកក់សក់មកលើសក់ខ្ញុំ ហើយញីចុះញីឡើង។ ខ្ញុំក៏ជូតជាលើកចុងក្រោយ សក់ខ្ញុំមើលទៅស្អាតវិញហើយ។
ខ្ញុំស្លៀកឯកសណ្ឋានអវកាសសម្រាប់ថ្ងៃដ៏ពិសេសមួយនេះ។ មក!
មកចូលរួមសប្បាយជាមួយខ្ញុំ វាគឺជាការដើរលើលំហអាកាស!
ខ្ញុំឈានជើងចេញទៅក្រៅ ម្ដងមួួយជំហានៗ និងរំកិលយឺតៗ។ ខាងក្រៅនេះងងឹត ត្រជាក់ ហើយស្ងាត់ជ្រងំទៀត ខ្លួនខ្ញុំមានខ្សែចងភ្ជាប់ទៅនឹងជញ្ជាំងយាន។ តារាជាច្រើនរះត្រចះត្រចង់ ហើយហាក់ដូចជាធំ និងនៅជិតខ្ញុំខ្លាំងណាស់។ ពេលនោះ ព្រះចន្ទបានញញឹមមកខ្ញុំ ហើយហាក់ដូចជានិយាយថា «រីករាយថ្ងៃខួបកំណើត ហ្គុលជាទីស្រលាញ់!»។
ដល់ពេលដែលត្រូវត្រលប់មកសម្រាកវិញហើយ។ ការដើរលើលំហ ពិតជាអស់កម្លាំងខ្លាំងណាស់។ វាគួរឱ្យខ្លាច តែអស្ចារ្យខ្លាំងណាស់។
ទីនេះហើយជាកន្លែងដែលខ្ញុំត្រូវគេង។​ វាជាគ្រែសម្រាប់សម្រាកប៉ុន្មានថ្ងៃបន្ទាប់ទៀត។ អ្វីដែលសប្បាយនោះគឺ រមួលខ្លួន និងរុំខ្លួននៅនឹងកន្លែង។ ខ្ញុំភ្ញាក់ឡើងមួយស្របក់ ពួកយើងមិនអាចខាតពេលវេលាទេ ប៉ុន្ដែជាដំបូង ខ្ញុំត្រូវទៅដុសធ្មេញសិន ហើយលេបថ្នាំដុសធ្មេញទាំងអស់តែម្ដង!
ខ្ញុំចង់​និយាយទៅអេមមី។ កុំព្យូទ័រយួរដៃរបស់ខ្ញុំបានរុំនៅនឹងកន្លែង។ «សួស្ដី!
នរណាហ្នឹង?» នាងស្រែកពីខាងនោះ។ «ខ្ញុំគឺហ្គុល និយាយពីលំហខាងក្រៅ!»។ ខ្ញុំបានប្រាប់នាងនូវរឿងគ្រប់យ៉ាងដែលខ្ញុំបានធ្វើ ភាពអស្ចារ្យនៃលំហ ពីភពផែនដីដែលនៅឆ្ងាយពីទីនេះ និងភាពសប្បាយរីករាយ​ដែលកើតឡើង​នៅយានអវកាសនេះ។
ខ្ញុំបានរស់នៅក្នុងលំហអាកាសនេះអស់រយៈពេលពីរខែមកហើយ ហើយវាក៏ដល់ពេលដែលត្រូវត្រលប់ទៅផ្ទះវិញដែរ។ នៅកន្លែងដ៏សែនឆ្ងាយពីទីនេះ ពួកយើងបានឮសំឡេងកុមារជាច្រើនបួងសួង ដើម្បីធ្វើដំណើរមកកាន់ភពព្រះចន្ទ។ លើកដៃឡើង!
ប្រសិនបើកុមារនោះជាអ្នក!
ហើយត្រៀមរៀបចំកាបូបរបស់អ្នកឱ្យរួចរាល់។ ខ្ញុំ និងឆ្មារបស់ខ្ញុំនឹងត្រលប់ទៅវិញនៅយប់នេះ។ វានឹងដល់វេនរបស់អ្នកម្ដងក្នុងពេលឆាប់ៗនេះ។
តើអ្នកដឹងទេ?
អ្នកត្រូវអង្គុយនៅក្នុងរ៉ុកកែតដើម្បីធ្វើដំណើរទៅលំហ។ រ៉ុកកែតមានច្រើនប្រភេទ ប៉ុន្ដែ រ៉ុកកែតដែលសាមញ្ញជាងគេនោះគឺ រ៉ុកកែតដែលហ្គុល និងឆ្មារបស់នាងបានធ្វើដំណើរទៅ។ រ៉ុកកែតបាននាំពួកគេទៅកាន់ស្ថានីយអវកាសអន្ដរជាតិ (ISS-International Space Station) ដែលជាកន្លែងស្នាក់នៅរបស់ហ្គុលរយៈពេលពីរខែ។ ពួកគេប្រើយានអវកាសមួយដែលហៅថា សូយ៉ូស៍ ដើម្បីត្រលប់មកភពផែនដីវិញ។ មានយានអវកាសដែលធ្វើដំណើរពីភពផែនដីទៅកាន់ស្ថានីយអវកាសអន្ដរជាតិ នាំយកនូវភេសជ្ជៈ និងអាហារវេចខ្ចប់ពិសេស និងសម្ភារៈផ្សេងៗទៀតដែលអវកាសយានិក​ត្រូវការ​ដើម្បី​រស់នៅនៅទីនោះ។ ហ្គុលត្រូវម៉ត់ចត់ចំពោះការប្រើប្រាស់ទឹកនៅក្នុងស្ថានីយយានអវកាស ព្រោះគ្រប់ដំណក់ទឹកទាំងអស់មានតម្លៃណាស់។
ហ្គុល និងសម្ភារៈដទៃទៀតនៅក្នុងស្ថានីយអវកាសអន្ដរជាតិ អណ្ដែតដូចប៉េងប៉ោងអ៊ីចឹង។ អ្វីក៏ដោយ ឱ្យតែមិនត្រូវបានចងភ្ជាប់ នឹងអណ្ដែតឡើង ពីព្រោះវាហាក់ដូចជាគ្មានទម្ងន់នៅក្នុងលំហ។ នេះកើតឡើងដូច្នេះ ដោយសារស្ថានីយអវកាសខ្លួនវាផ្ទាល់ និងរបស់គ្រប់យ៉ាងនៅខាងក្នុងអាច​ធ្លាក់ចុះមកភពផែនដីបានគ្រប់ពេល។ ការធ្លាក់ចុះជាមួួយល្បឿននេះហើយ ដែលធ្វើឱ្យហ្គុលមានអារម្មណ៍ថាគ្មានទម្ងន់។ ប៉ុន្ដែទោះបីវាធ្លាក់ចុះ​ ហេតុអ្វីបានជាអ្វីគ្រប់យ៉ាងមិនធ្លាក់ទង្គិចមកលើផែនដី?
នេះពីព្រោះតែភពផែនដីរបស់យើងមានរាងមូល ហើយនៅពេលដែលស្ថានីយអវកាសអន្ដរជាតិ និងសម្ភារៈនៅខាងក្នុងធ្លាក់ចុះមក ផ្ទៃខាង​លើរបស់ភព​ផែនដី​មានរាងកោង ហើយពួកវាមិនអាចធ្លាក់ដល់ដីទេ។ គ្មានទឹករ៉ូប៊ីណេនៅស្ថានីយអវកាសអន្ដរជាតិទេ ពីព្រោះ​ទឹក​មិន​អាចធ្លាក់ចុះមក​ក្រោមនៅបរិស្ថានដែលគ្មានទម្ងន់ទេ។ ដូច្នេះហើយ ហ្គុលត្រូវតែប្រើប្រាស់​សាប៊ូកក់​សក់​ពិសេស ពីព្រោះវាហាក់ដូចជាគ្មានទម្ងន់នៅក្នុងលំហ។ នេះកើតឡើងដូច្នេះ ដោយសារស្ថានីយអវកាសខ្លួនវាផ្ទាល់ និងរបស់គ្រប់យ៉ាងនៅខាងក្នុងអាច​ធ្លាក់ចុះមកភពផែនដីបានគ្រប់ពេល។ ការធ្លាក់ចុះជាមួួយល្បឿននេះហើយ ដែលធ្វើឱ្យហ្គុលមានអារម្មណ៍ថាគ្មានទម្ងន់។ ប៉ុន្ដែទោះបីវាធ្លាក់ចុះ​ ហេតុអ្វីបានជាអ្វីគ្រប់យ៉ាងមិនធ្លាក់ទង្គិចមកលើផែនដី?
នេះពីព្រោះតែភពផែនដីរបស់យើងមានរាងមូល ហើយនៅពេលដែលស្ថានីយអវកាសអន្ដរជាតិ និងសម្ភារៈនៅខាងក្នុងធ្លាក់ចុះមក ផ្ទៃខាង​លើរបស់ភព​ផែនដី​មានរាងកោង ហើយពួកវាមិនអាចធ្លាក់ដល់ដីទេ។ គ្មានទឹករ៉ូប៊ីណេនៅស្ថានីយអវកាសអន្ដរជាតិទេ ពីព្រោះ​ទឹក​មិន​អាចធ្លាក់ចុះមក​ក្រោមនៅបរិស្ថានដែលគ្មានទម្ងន់ទេ។ ដូច្នេះហើយ ហ្គុលត្រូវតែប្រើប្រាស់​សាប៊ូកក់​សក់​ពិសេស
ម្តាយប្រាប់ សានូថា៖ «សានូ ម៉ែ មិនអាចពរកូនបានទេ​។ កូនធំហើយ!»
ឪពុកប្រាប់ សានូថា​៖ «សានូ កូនមិនអាចដើរទៅសាលាតែម្នាក់ឯងបានទេ។ កូននៅតូចណាស់់!»
តាប្រាប់ សានូថា៖ «សានូ ចៅមិនអាចគេងនៅក្នុងអង្រឹងកូនង៉ែតបានទេ។ ចៅធំហើយ!»
យាយប្រាប់ សានូថា៖ « សានូ ចៅមិនអាចពរប្អូនទៅសួនច្បារបានទេ។ ចៅនៅតូចណាស់!»
សានូ ឆ្ងល់ហេតុអ្វីក៏ធំពេក!
តូចពេក!។ ហេតុអ្វីសានូ ធំពេក និង តូចពេកក្នុងពេលតែមួយយ៉ាងហ្នឹង?
សានូ ធំពេកមិនអាចស្លៀករ៉ូបពណ៌ផ្កាឈូករបស់នាងពីមុនបានទេ។ នាងនៅតូចពេកមិនអាចធ្វើនំដោយខ្លួនឯងបានទេ។
តើសានូ ធំពេកមិនអាចជិះលើខ្នងតាបានមែនទេ?
តើ សានូ នៅតូចពេកមិនអាចពរប្អូនបានមែនទេ?
សានូ សួរខ្លួនឯងថា៖«តើខ្ញុំមានមាឌប៉ុណ្ណាទើបសមល្មម?»
ម្តាយញញឹម ហើយនិយាយថា« សានូ កូនធំល្មមអាចចូលរៀន​បានហើយ។»
ឪពុកនិយាយបន្ថែម៖ « ហើយកូននៅតូចល្មម ពុក អាចអៀវបាន។»
តានិយាយថា «ចៅធំល្មមអាចនាំតាដើរលេងពេលព្រឹកបាន។»
យាយនិយាយថា «ចៅនៅតូចល្មម យាយ​អាចនិយាយរឿងនិទានឱ្យស្តាប់បាន»។
អ្នកផ្ទះរបស់សានូ និយាយថា « សានូ តូចល្មម ធំល្មម គឺសមល្មមតែម្តង!» ទាំងអស់គ្នាឱបនាងយ៉ាងកក់ក្តៅ។
កាពី និង សានូ  រស់នៅជាមួយគ្នា ក្នុងសមុទ្រដ៏សែនជ្រៅ។ ពួកគេជាមិត្តល្អនឹងគ្នា។ ប៉ុន្តែពួកគេមានរូបរាងខុសពីគ្នា។
កាពី ជាត្រីឈ្មោលដែលមានព្រុយប្រាំពីរ ប៉ុន្តែគ្មានជើងទេ!
វាមានភ្នែកមុតល្អណាស់។ សានូ ជាបង្កងញីដែលមានជើងច្រើន។ វាមានដង្កៀបធំពីរលាន់សូរឥតឈប់។ ប៉ុន្តែវាមើលមិនសូវច្បាស់ទេ។
ក្លិក្លក់​ ក្លិក្លក់​ ក្លិក្លក់!
អូហូ សំឡេងអីក៏លាន់ខ្ទរម្ល៉េះ!
សំឡេងចេញពីដង្កៀបវា បានបំភ័យសត្វសមុទ្រជាច្រើនក្នុងសមុទ្រនេះ។
ភ្នែកវាខ្សោយ ដូច្នេះហើយ សានូ តែងវង្វេងក្នុងសមុទ្រដ៏ងងឹត។ ក្លិក្លក់​ ក្លិក្លក់ ក្លិក្លក់!
អូហូ សំឡេងអីក៏លាន់ខ្ទរម៉្លេះ!
កុំបារម្ភអី!
កាពី មិត្តរបស់វា តែងតែនៅក្បែរ​ ចាំនាំវាទៅផ្ទះវិញជានិច្ច។
សានូ ស្នាក់នៅក្នុងរូងដ៏កក់ក្ដៅជាមួយ កាពី។ វា តែងយកដង្កៀបកាយខ្សាច់ដែលធ្លាក់ចូលរូងជារឿយៗ។ ក្លិក្លក់!
ក្លិក្លក់!
ក្លិក្លក់!
អូហូ សំឡេងអីក៏លាន់ខ្ទរម៉្លេះ!ផ្ទះរបស់ពួកវា ស្អាត និងមានរបៀបជានិច្ច។
ថ្ងៃមួយ កាពី ចេញទៅហែលលេងតែម្នាក់ឯង។ វាគិតក្នុងចិត្តថា៖ "អ្ហា!
គ្មានសំឡេងរំខានទៀតទេ។ តើខ្ញុំពិតជាត្រូវការមិត្តដែលតែងតែរំខានបែបនេះឬ?"
រំពេចនោះ កាពី បានឃើញភ្នែកធំៗពីរនៅចំពោះមុខវា។ នោះគឺជាភ្នែកត្រីសមុទ្រដ៏ធំសម្បើមមួយដែលកំពុងស្រេកឃ្លាន!
ត្រីដ៏ធំនោះ ហែលមកកាន់តែកៀក ហើយស្រែកថា៖ "ដល់ពេលស៊ីត្រី កាពីឲ្យឆ្ងាញ់មាត់ហើយ!"
កាពី ក៏បិទភ្នែក ហើយភ័យញ័រខ្លួនយ៉ាងខ្លាំង។ ក្លិក្លក់!
ក្លិក្លក់!
ក្លិក្លក់!
អូហូ សំឡេងអីក៏លាន់ខ្ទរម៉្លេះ!
ត្រីដ៏ធំលាន់មាត់៖ "តើសំឡេងស្អី ក៏រំខានខ្លាំងម្ល៉េះ?"
នោះគឺ សានូ!ក្លិក្លក់!
ក្លិក្លក់!
ក្លិក្លក់!
អូហូ សំឡេងអីក៏លាន់ខ្ទរម្ល៉េះ!ត្រីសមុទ្រដ៏ធំនោះ ក៏ហែលចេញទៅយ៉ាងឆ្ងាយ ដោយសារតែសំឡេងលាន់រំពងដ៏រំខាននេះ។
កាពី ស្ទុះទៅឱប សានូដោយរំភើប។ បើគ្មានមិត្តដ៏សែនរំខាននេះទេ វាប្រហែលជាអស់ជីវិតទៅហើយ!
ស្វែងរកមិត្តជាដៃគូ មិត្តភក្ដិនៅជិតស្និទ្ធជាមួយគ្នា អាចជួយគ្នាបានពេលមានអាសន្ន។ ត្រីហ្គោប៊ី និងបង្កង ជាមិត្តដ៏ល្អបំផុតនៅក្នុងសមុទ្រ។ តើអ្នកអាចរកដៃគូមិត្ដដទៃទៀតក្នុងក្រុមសត្វទាំងនេះបានទេ?
១.​ កុក ២.
ឃ្មុំ ៣.
គោ ៤.
ក្ដាមផ្ញើប្រាណ ៥.​ ក្ដាន់ ៦.
ទោច៧.
ខ្យង ៨.
ក្រសារ
ជួបជាមួយមិត្តទាំងអស់នេះ!
ក្រសារ និងឃ្មុំ ក្រសារ តែងប្រើចំពុះដ៏មុតស្រួចរបស់វា ដើម្បីចឹកហែកស៊ីសាច់សត្វងាប់។ ជួនកាល ឃ្មុំបានហើរតាម ហើយយកសាច់សត្វដែលងាប់ជាសំបុកពងរបស់វា។​ កុក និងគោ ពេល​គោដើរកាត់វាលស្មៅ សត្វល្អិតតូចៗដែលទំនៅលើស្មៅ ក៏ផ្អើលហើរឡើងទៅលើ។ កុក តែងហើរតាមគោ ដើម្បីបានស៊ីសត្វល្អិតទាំងនោះ។
ក្តាមផ្ញើប្រាណ និង ខ្យង ក្ដាមផ្ញើប្រាណ រស់នៅក្នុងសំបកខ្យងដែលបោះបង់ចោល។ ក្តាន់ និងទោចនៅពេលក្តាន់់​ ដឹងថានឹងមានគ្រោះថ្នាក់ វាតែងទន្ទ្រាំក្រចកជើងឲ្យសញ្ញាទៅកាន់ទោច។ ទោចក៏ស្រវាឡើងទៅចុងឈើខ្ពស់ដើម្បីសុវត្ថិភាព!
ចំណែកឯទោចវិញ ពួកវាតែងបេះទម្លាក់ស្លឹកឈើមកក្រោមឲ្យក្តាន់ស៊ីជាចំណី។
“យាយ​!
យាយ​!” ថ្ងៃនេះយើង​ធ្វើ​នំ​សាច់​ដូង​បានទេ​?
សូរ៉ៃ​សួរ​យាយ​របស់​វា​។“បានទេ បានទេ​យាយ​?”
“ហ៊ឺ!“ បើ​ចៅព្រម​ជួយ​ធ្វើ​យាយ។ យាយ​ឆ្លើយ​។“យ៉េ!”
“ហើយនៅយាយ​?” សូរ់ៃ​ស្រែក​សួរ​។“រួចហើយ!” យាយ​និយាយ។
“យើងបេះតែអាណាទុំទេ មិនអញ្ចឹង​?ផ្លែ​ណា​ដែល​មាន​សំបកពណ៌ត្នោត​ទាំងអស់...ប្រយ័ត្ន!
ម៉ោ​ហើយ!”វ៉ូប!
... វ៉ប់​!
“ឥឡូវត្រូវ​បកសំបក​វា​ចេញ​។”អេច!
ខ្វោក​!
ក្រពះរបស់សូរ៉ៃ​កូរឮ​ “គ្រូកៗ!”យាយ​សើច​ក្អឹកៗ។
“បន្ទាប់មកយើងពុះ​”ដូង​... បែប​នេះ!ផូស​!
“ហើយដូង​បែក​!”
“ដាក់​វា​ចូល​ក្នុងខ្ទះជាមួយគ្រឿងផ្សំផ្សេង​ទៀត...”“ក្លិនឈ្ងុយ​ណាស់យាយ​!”
“បន្ទាប់មកយើងចាក់វាដាក់​ក្នុង​ថាសមួយ ... ចាំឱ្យវាត្រជាក់សិន​​ ឡាឡា!”
“ឥឡូវកាត់វាជា​ដុំ​តូចៗ...”ងឺត!ក្រិប!
“យ៉េ​!
យើងអាចញុំាំនំដូងរបស់​យើង​បាន​ហើយ​​!
”“ឆ្ងាញ់ណាស់​!”
យាយ​ធ្វើនំដូង​​ដោយ​ប្រើ​ម៉ាស៊ីន​សា​មញ្ញៗ។  ម៉ាស៊ីនសាមញ្ញៗធ្វើឱ្យយើង​ស្រួលប្រើ​។ មាន​ម៉ាស៊ីនសាមញ្ញ៦ប្រភេទ៖១ .
ជម្រាល​២.
ឡេវឺ៣.
កង់ និងជើង​ជ្រែង​
៤.
ស្នៀត​៥.
រ៉ត៦.
​ខ្ចៅ​ (មួល​)តើអ្នកនៅ​ចាំ​ម៉ាស៊ីនសាមញ្ញ​ៗ​ដែលសូរ៉ៃ និងយាយ​ប្រើក្នុងពេល​ធ្វើ​នំឬទេ​?
ប៊ុនទីចូលចិត្តលេងជា​មួយមេអំបៅ...
...និងបក្សាបក្សី។
នាងចូលចិត្តលេងទូកក្រដាស។
នាងក៏ចូលចិត្តធ្វើប្រាសាទពីខ្សាច់ដែរ។
នៅពេល ប៊ុនទីត្រលប់ទៅផ្ទះវិញ ម្តាយនាងឱ្យនាងសម្អាតខ្លួនចេញ ប៉ុន្តែនាងមិនព្រម។
នាងក៏ស្រែកថា «​ខ្ញុំស្អប់សាប៊ូណាស់»។
យប់មួយ នាងគេងយល់សប្តិ។ នាងឃើញមានមេរោគជាច្រើននៅជុំវិញប្រាសាទរបស់នាង ហើយពួកវាដេញចាប់នាង។
ប៊ុនទីរត់គេចពីមេរោគដោយស្រែកយំថា «ជួយផង!
ជួយផង!»
រំពេចនោះ⁣ ស្តេចពពុះសាប៊ូក៏បង្ហាញខ្លួន។ គាត់បាននិយាយថា⁣ «ប៊ុនទីកុំខ្លាចអី» ហើយបានបញ្ជាឱ្យទាហានពពុះសាប៊ូរបស់គាត់ថា «តោះពួកយើង⁣ ទៅកម្ចាត់ពពួកមេរោគ»។
ទ័ពពពុះសាប៊ូក៏កម្ចាត់មេរោគទាំងនោះ។
ឥឡូវនេះ ប៊ុនទីចូលចិត្តប្រើសាប៊ូដុសសម្អាតខ្លួនជានិច្ច ។
អាម៉ា​នឹង​មក​លេងជាមួយ​យាយ។ថា​​រ៉ា និងមីនីកំពុងរង់​ចាំគាត់។តើគាត់​នឹងយកអី​មក​ជាមួយ​លើក​នេះ​?
ពួកគេឆ្ងល់។
ផ្លូវ​លិចទឹកហើយ​។ថារ៉ា​ និងមីនីសឹង​​តែ​មិនអាច​ចាំ​បណ្តែតទូកលេងបាន​ទេ​!
ហ៊ុក!
ហ៊ុ​ក!
ឡាន​តាក់ស៊ីឈប់នៅកាច់ជ្រុង។ អាម៉ាមកដល់ហើយ។“តើពួកឯងមាន​​ទូកតាំងពីពេលណា​មក?” គាត់​សួរ។“នៅពេលដែល​ទឹកលិចផ្លូវ”មីនីនិយាយ។
ហើយម៉េច​បាន​ជា​ទឹក​លិចផ្លូវ​​?អា​ម៉ា​សួរ​។“ដោយសារតែផ្ទះ​យើង​អត់​មាន​កន្លែង​គ្រប់​គ្រាន់​សម្រាប់​ដាក់​ទឹក​។ ថារ៉ា​និយាយ​។”
“ហេតុអ្វីពួកឯងមិនប្រើធុងត្រង់​​ទឹកទៅ​?” អាម៉ា​សួរ​។“យើងត្រង់​ទឹក​យ៉ាង​ម៉េច​ទៅ​?
បើ​ទឹកស្ទុះ​ខ្លាំង​ ហើយ​ហូរយ៉ាង​​លឿន​ចេញពីទុយ​យោ​​!” មីនីនិយាយ។“ទឹក​ជះ​ចេញ​មកពេញតែ​​ឥដ្ឋ” ។ ថារ៉ា​បន្ថែម​។  ផា​រ៉ាបន្ថែមថា “វាកំពុងពុះហើយបោកគក់កំរាលឥដ្ឋ” ។ ថា​រ៉ាបន្ថែមថា “វាកំពុងពុះហើយបោកគក់កំរាលឥដ្ឋ”។
“ទុយ​យោ​ហ្នឹង​!ម្តេចបាន​វា​ធ្លាយ​?”អាម៉ា​​​សួរ។“វា​ប្រេះ​!” មីនីនិយាយ។“ពេល​បាបា​គោះ​ក្បាល​រ៉ូ​ប៊ី​នេ​​ទឹក​ឲ្យ​វា​ដើរ​ស្រួល​វិញ។ ថារ៉ា​និយាយ​។”
“ទឹកវាផ្ទុះ ហើយ​ហូរ​ធ្លាក់ចុះ​តាម​កាំ​ជ​ណ្តើ​រ!” មីនីនិយាយ។“វាហូរចេញទៅ​ក្រៅ​ផ្ទះហើយលិចផ្លូវ។”
អាម៉ា​រត់ចូលក្នុងផ្ទះ ហើយប្រញាប់​ចូលទៅ​ក្នុង​បន្ទប់ទឹក។នៅ​ក្នុង​ផ្ទះ​ឮតែ​​​សម្លេងសន្ឋឹកទឹកហូរ​។
អា​ម៉ា​បើកប្រអប់ឧបករណ៍របស់គាត់​។នៅ​ក្នុង​ប្រអប់​មាន​ឧបករណ៍ច្រើន​ណាស់​ដូចជា​៖ ញញួរមួយ​​​ ដង្កាប់​មួយ​ ទួរឈឺវីស​ និងបង់ស្អិត​មួយ​ដុំ​។
អាម៉ា​មួល​ ហើយ​បង្វិល​​។ គាត់​គោះ ហើយ​ជួសជុល​វា​។ទីបំផុត យើ​ង​លែង​ឮ​សម្លេង​អីទៀត​ហើយ​។  សន្ឋឹក​ទឹក​ហូរស្ងាត់ហើយ​។
មីនី និងថារ៉ាសួរ៖ “ តើអា​ម៉ា​​យកអីម​កឱ្យ​ពួក​យើង​​?”អា​ម៉ា​យកប្រអប់ឧបករណ៍មកឱ្យ​ពួកគេ។“ឧបករណ៍ទាំងនេះដូច​របស់អា​ម៉ា​អញ្ចឹង​។” មីនីនិយាយ​។​
“តើយើងអាចធ្វើអ្វីបានខ្លះ​ជាមួយឧបករណ៍ទាំងអស់​នេះ​?”​ ថា​រ៉ាសួរ។“ធ្វើអ្វី​ក៏​បាន​ដែរ” អា​ម៉ា​ញញឹម។ពួក​ឯងអាច​ជួសជុលកង់របស់ពួក​ឯង  ឬក៏​ធ្វើឱ្យរ៉ុកកែតហោះ ឬ ...ក៏ធ្វើ​ឱ្យ​ទឹក​ឈប់​ហូរ​ទៅ​ជន់លិចផ្លូវទៀត​!
វាជាថ្ងៃដំបូងរបស់ខ្ញុំនៅឯសាលារៀន។ ម៉ាក់កំពុងកាន់ដៃ និងបណ្តើរខ្ញុំ។ ខ្ញុំនិយាយថា“ ខ្ញុំធំដឹងក្តីហើយ” ។ “ តោះទៅ!
តោះទៅ!”ម៉ាក់កាន់ដៃខ្ញុំយ៉ាងណែន។
ក្មេងៗជាច្រើននៅជិតសាលារៀន។ អ្នកខ្លះជិះឡានក្រុងមកសាលារៀន។ អ្នកខ្លះជិះឡាន។អ្នកខ្លះធ្វើដំណើរតាមឆៃកែវ (ស៊ីក្លូ)។ អ្នកខ្លះជិះកង់។ អ្នកខ្លះដើរមកសាលាដូចខ្ញុំដែរ។
ពួកយើងមកដល់ក្លោងទ្វារសាលារៀន ។ ម៉ាកលែងដៃឲ្យខ្ញុំទៅ។គាត់ឈរនៅក្លោងទ្វារសាលា។ ខ្ញុំត្រូវចូលក្នុងសាលាដោយខ្លួនឯង។មានមនុស្សប្លែកមុខជាច្រើននៅជុំវិញខ្ញុំ។
ខ្ញុំឈានជើងមួយជំហាន។ ហើយមួយជំហានទៀត។ ខ្ញុំមើលទៅក្រោយ។ ឃើញម៉ាក់កាន់តែតូចទៅៗ នៅពេលខ្ញុំចេញឆ្ងាយពីគាត់។ តើគាត់នឹងបាត់ខ្លួនទេ?
ខ្ញុំរត់ទៅរកគាត់វិញ។ ខ្ញុំគិតថាខ្ញុំមិនទាន់ធំដឹងក្តីទេ។ ខ្ញុំកាន់ដៃគាត់។ ខ្ញុំនិយាយថា​“ម៉ាក់កុំទៅណាឆ្ងាយពីកូន” ។
ឥឡូវនេះអ្នករាល់គ្នានៅខាងក្នុង។ ខ្ញុំតែម្នាក់គត់នៅខាងក្រៅ។ អ្នកគ្រូចេញមក។ គាត់ញញឹមដាក់ខ្ញុំ។ ខ្ញុំញញឹមត្រឡប់ទៅវិញ។ម៉ាក់និយាយថា "រ៉ានីម៉ាក់នឹងនៅទីនេះរហូតដល់កូនចេញមកវិញ" ។ ខ្ញុំលែងដៃម៉ាក។ គាត់បោយដៃឲ្យខ្ញុំទៅ។
ខ្ញុំរត់ចូលទៅក្នុងថ្នាក់។ ម៉ាក់នឹងរង់ចាំខ្ញុំនៅទីនោះ បន្ទាប់ពីខ្ញុំចេញពីរៀន។
ប៊ីម៉ា ដេកទ្រមក់ណាស់។វាមិនដែលក្រោកពីព្រលឹមឡើយ។រ៉ាមូ អ្នកលាងសម្អាត តែងតែជេរវា។
ថ្ងៃមួយគោឈ្មោះ ហ្គូរីសួរវាថា៖ “ប៊ីម៉ា តើឯងពិបាកចិត្តរឿងអី?”ប៊ីម៉ាតបថា៖ “ខ្ញុំមិនអាចក្រោកពីព្រលឹមបានទេ។រ៉ាមូ ស្រែកបន្ទោសខ្ញុំរាល់ថ្ងៃ។ តើឯងជួយដាស់ខ្ញុំពីព្រឹកផងបានទេ?”“បាន!” ហ្គូរីឆ្លើយ។ ព្រឹកបន្ទាប់ ហ្គូរី ស្រែកឮម៉ៗ។ ប៉ុន្តែ ប៊ីម៉ានៅតែមិនភ្ញាក់។
ល្ងាចឡើងពេលត្រឡប់ពីទន្លេវិញប៊ីម៉ា បានជួបឆ្កែឈ្មោះ ម៉ូទី។ ប៊ីម៉ា និយាយទៅកាន់ម៉ូទីថា៖ “ខ្ញុំមិនអាចក្រោកពីព្រលឹមបានទេ។ តើឯងជួយដាស់ខ្ញុំពីព្រឹកផងបានទេ?”“បាន!” ម៉ូទីឆ្លើយ។ ព្រឹកបន្ទាប់ម៉ូទីព្រូសវ៉ូសៗ ប៉ុន្តែប៊ីម៉ាភ្ញាក់ឬទេ?
ទេ!
ល្ងាចនោះប៊ីម៉ាជួបមាន់គកមួយឈ្មោះជីនូ។វានិយាយថា ៖“ឯងរងាវរាល់ព្រឹកដាស់គ្រប់គ្នាឲ្យភ្ញាក់។ តើឯងជួយដាស់ខ្ញុំផងបានទេ?"
ជីនូ ក៏យល់ព្រម។ព្រឹកបន្ទាប់ ជីនូ រងាវដាស់ឮៗ កុកិកែកឺតៗ!
ប៉ុន្តែ ប៊ីម៉ានៅតែមិនភ្ញាក់ទៀត។
ល្ងាចបន្ទាប់ទៀត ប៊ីម៉ា ឃើញក្អែកឈ្មោះកាលូ។ កាលូ កំពុងស្រែកយ៉ាងសប្បាយរីករាយ។ វាក៏សួរថា៖ “កាលូតើឯងអាចជួយដាស់ខ្ញុំឲ្យភ្ញាក់ពីព្រលឹមផងបានទេ?”“រឿងអីមិនបាន?ខ្ញុំនឹងស្រែកដាស់ឯង។” នៅព្រឹកបន្ទាប់ កាលូ ខំស្រែកវ៉កៗអស់ទំហឹង។ ប៉ុន្តែ ប៊ីម៉ានៅតែមិនភ្ញាក់ដដែល។
ប៊ីម៉ា ព្រួយចិត្តណាស់។នៅព្រឹកបន្ទាប់ រុយមួយក្បាលហើរមកទំលើច្រមុះវា។ អា...ឈីស...អាឈីស!
ប៊ីម៉ាភ្ញាក់ដោយកណ្ដាស់យ៉ាងខ្លំាង។
“អស្ចារ្យ!
ខ្ញុំភ្ញាក់បានហើយ។ តើខ្ញុំភ្ញាក់ដោយរបៀបណាហ៎្ន?” វាសួរដោយឆ្ងល់។រុយនិយាយថា៖ “គឺខ្ញុំជាអ្នកដាស់ឯង។” “តើឯងដាស់ខ្ញុំបែបនេះរាល់ព្រឹកបានទេ?”រុយឆ្លើយថា៖ “ច្បាស់ជាបាន។” ប៊ីម៉ា រីករាយណាស់។ឥឡូវវាលែងពិបាកក្រោកពីព្រលឹមទៀតហើយ។
ពេល រ៉ូហាន ភ្ញាក់ពីគេង រ៉ូហាន ចាប់ផ្តើមលេងជាមួយឆ្កែរបស់ខ្លួន ឈ្មោះ ជីមមី។ បងស្រីរបស់ រ៉ូហាន ឈ្មោះ រីយ៉ា បាននិយាយទៅកាន់ រ៉ូហាន ថា "អូនត្រូវដុសធ្មេញជាមុនសិន មុននឹងលេងជាមួយ ជីមមី!"
"ខ្ញុំមិនចង់ដុសធ្មេញទេ!
ជីមមី មិនដុសធ្មេញរបស់វាផង!
""សត្វក៏ថែរក្សាធ្មេញរបស់ពួកវាដែរ ប៉ុន្តែក្នុងវិធីផ្សេងទៀត!
យើងត្រូវតែដុសធ្មេញរបស់យើងដើម្បីការពារពីមេរោគផ្សេងៗ!""មេរោគ?"
"មេរោគគឺជាពពួកសត្វល្អិតតូចៗដែលយើងមិនអាចមើលឃើញឡើយ ។ ប្រសិនបើមិនដុសធ្មេញជាប្រចាំទេ មេរោគនឹងនៅក្នុងមាត់របស់យើង ហើយធ្វើឲ្យយើងឈឺធ្មេញ!""អូយ""ត្រូវហើយ!
ដូច្នេះហើយយើងត្រូវថែទាំធ្មេញរបស់យើងដោយដុសធ្មេញពីរដងក្នុងមួយថ្ងៃ គឺនៅពេលព្រឹក និងពេលយប់""ប៉ុន្តែដុសធ្មេញអត់សប្បាយទេ!"
"បងនឹងប្រាប់អូនរឿងសម្ងាត់មួយ" រ៉ូហាន ឮ​ហើយ ញញឹម។
ម៉ាក់ស្រែកប្រាប់ថា "ដល់ម៉ោងហូបអាហារពេលព្រឹកហើយ!"
រីយ៉ា ក៏និយាយទៅកាន់ រ៉ូហាន ថា "មុនយើងហូបអាហារពេលព្រឹក យើងត្រូវធ្វើអ្វីមុនសិន?...យើងត្រូវលាងដៃ!"
ប៉ុន្តែ ជីមមី មិនដែលលាងដៃរបស់វាផង!
"រីយ៉ា សើច ហើយនិយាយទៅកាន់ប្អូនប្រុសរបស់ខ្លួនថា "ជីមមី មិនប្រើក្រញាំរបស់វា ដើម្បីស៊ីអាហានោះទេ។ ពួកយើងប្រើប្រាស់ដៃ ដើម្បីហូបអាហារ ដូច្នេះយើងត្រូវលាងដៃជាមួយសាប៊ូ ដើម្បីសំលាប់មេរោគ។" "មេរោគនៅជាប់ដៃរបស់យើង?""មេរោគគឺនៅគ្រប់ទីកន្លែង!"អាឈីស...!
រីយ៉ា យកដៃខ្ចប់មាត់ ពេលនាងកណ្តាស់ ។រ៉ូហាន ប្រាប់បងស្រីរបស់ខ្លួនថា "កុំធ្វើអ៊‌ីចឹង!
លោកគ្រូរបស់ខ្ញុំប្រាប់ថា យើងគួរយកដៃអាវ មិនមែនយកដៃរបស់យើងមកខ្ចប់ ពេលយើងកណ្តាស់នោះទេ។""ហេតុអ្វីទៅ?
""ពីព្រោះនៅពេលដែលយើងកណ្តាស់ដាក់ដៃយើង មេរោគគឺជាប់នឹងដៃរបស់យើង ។ ប្រសិនបើមិនលាងដៃទេ យើងនឹងធ្វើឱ្យមេរោគរាលដាលទៅដល់អ្នកដទៃ នឹងធ្វើឱ្យពួកគេឈឺ។"
"មេរោគមកហើយ!"
រីយ៉ាស្រែក ហើយដេញចាប់រ៉ូហានជាមួយដៃកខ្វក់របស់ខ្លួន។
ក្រោយមក រីយ៉ា បង្ហាញ រ៉ូហានពីវិធីសាស្រ្តលាងដៃឱ្យបានត្រឹមត្រូវ។"ជាដំបូង យើងលាងដៃជាមួយនឹងទឹកឱ្យសើម រួចបិទទឹក។ បន្ទាប់មកលាងជាមួយសាប៊ូ ដោយត្រដុសបាតដៃនឹងបាតដៃជាមួយគ្នា រួចបត់ម្រាមដៃ និងម្រាមដៃចូលគ្នា រួចត្រដុសឱ្យបានសព្វក្នុងរយៈពេល២០ វិនាទី។ នៅពេលនេះ យើងលាងសាប៊ូចេញជាមួយនឹងទឹក ហើយជូតដៃឱ្យស្ងួត។ ""តែវាយូរណាស់!
"រីយ៉ា សួរ រ៉ូហាន ថា "នៅចងចាំរឿងសម្ងាត់បងប្រាប់ឬអត់?"
នៅពេល រីយ៉ា​ និង រ៉ូហាន ត្រលប់មកផ្ទះ បន្ទាប់ពីរត់លេងរួច រីយ៉ា សួរ រ៉ូហាន ថា "តើយើងត្រូវធ្វើអ្វីមុនសិន?
"ម៉ាក់និយាយបែបលេងសើច "លេងថែមទៀត?""មិនមែនទេម៉ាក់!
យើងត្រូវងូតទឹកជាមុនសិន។""ម៉ាក់ដឹងដែរទេថា មេរោគនៅគ្រប់ទីកន្លែង?
យើងមិនអាចមើលឃើញ តែមេរោគនៅជាប់ស្បែក និងសម្លៀកបំពាក់របស់យើង!""អ៊‌ីចឹង!
យើងត្រូវងូតទឹក និងលាងដៃជារៀងរាល់ថ្ងៃ ដើម្បីសម្លាប់មេរោគ!"
ម៉ាក់និយាយថា "ដំបូងយើងត្រូវឱ្យខ្លួនយើងសើមសិន រួចចាប់ផ្តើមដុសជាមួយសាប៊ូ។"រ៉ូហាន​ និង រីយ៉ា សើចក្អាកក្អាយ ដោយសារតែពេលម៉ាក់ដុសសាប៊ូ​ រសើបមែនទែន។​បន្ទាប់ពីដុសជាមួយសាប៊ូសព្វពេញរាងកាយ ម៉ាក់និយាយថា "នៅពេលនេះ យើងចាប់ផ្តើមលាងសម្អាតសាប៊ូជាមួយទឹក។ បន្ទាប់មក យើងជូតខ្លួនឱ្យស្ងួតជាមួយនឹងកន្សែងស្អាត។"
ប៉ាសួរថា "តើកូនៗចង់ស្តាប់រឿងនិទានដែរឬទេ?"
រីយ៉ា រំលឹក រ៉ូហាន ថា "តើយើងត្រូវធ្វើអ្វីមួយសិន?...រៀបចំទុកដាក់របស់យើងសិន!
"រ៉ូហាន សួរបងស្រីរបស់ខ្លួនថា "តើយើងត្រូវតែធ្វើ?​ ចុះបើអត់ធ្វើបានឬអត់?
"រីយ៉ា និយាយតបទៅវិញ "ចាំអត់កាលពីម្សិលមិញ អូនរកបាល់អត់ឃើញ?
ពេលយើងទុកដាក់របស់ឱ្យមានសណ្តាប់ធ្នាប់ យើងនឹងមានភាពងាយស្រួលក្នុងការរកវានៅពេលក្រោយ!""រួមទាំងធ្វើឱ្យផ្ទះរបស់យើងមានសណ្តាប់ធ្នាប់ទៀតផង!
"ប៉ានិយាយទាំងសប្បាយចិត្តថា "កូនៗពិតជាឆ្លាតមែន!
"រីយ៉ា និយាយថា "ប៉ា!
មានរឿងមួយយើងត្រូវធ្វើសិន!
"និយាយរួច រីយ៉ា ដឺកដៃ រ៉ូហាន មកជាមួយ។
ប៉ុន្មាននាទីក្រោយមក ម៉ាក់ និងប៉ាលឺសូរចម្រៀងចេញពីបន្ទប់ទឹក។ប៉ានិយាយថា "ប៉ាដឹងអំពីរឿងសម្ងាត់របស់កូនហើយ!
កូនច្រៀងបណ្តើរ ដុសធ្មេញបណ្តើរ អ៊‌ីចឹងធ្វើឱ្យការដុសធ្មេញសប្បាយ។""ពួកយើងក៏ច្រៀង ពេលយើងលាងដៃដែរ!
"ម៉ាក់និយាយថា "នេះពិតជាគំនិតល្អមែន!"
រ៉ូហាន និង រីយ៉ា សប្បាយចិត្តនឹងការថែទាំខ្លួនឯង។ ចុះប្អូនវិញ?
មេរោគថា ភាពកខ្វក់គឺជារឿងល្អ និងសប្បាយ!តែខ្ញុំថាខ្ញុំដុសធ្មេញ​ និងលាងដៃ!
ខ្ញុំជឿជាក់ថាខ្ញុំជាអ្នកឈ្នះ!មេរោគតបវិញថាងូតទឹកគឺជាពេលវេលាដ៏ខ្ជះខ្ជាយមួយ!ខ្ញុំប្រាប់វិញថាខ្លួនក្រអូបជាមួយនឹងសាប៊ូពិតជាសប្បាយរីករាយ!មេរោគអាក្រក់ប្រាប់ថា មិនចាំបាច់រៀបចំទុកដាក់របស់ទេ!ផ្ទះមើលទៅស្អាតនៅពេលរបស់រាយប៉ាយ!ខ្ញុំតបវិញ ខ្ញុំរៀបចំទុកដាក់ ព្រោះខ្ញុំស្រលាញ់ទ្រព្យរបស់ខ្ញុំ។ខ្ញុំសប្បាយរីករាយជាងមុន!សប្បាយរីករាយ!
សប្បាយរីករាយ!នៅពេលនេះ ប្អូនៗតែងបទចម្រៀងខ្លួនឯង និងច្រៀងបទចម្រៀងនោះនៅពេលធ្វើការងារធុញទ្រាន់។
ថ្ងៃមួយ តា ឱ្យលុយខ្ញុំ និងប្អូនប្រុស ហើយនិយាយថា « ចៅ យកលុយនេះទៅទិញសៀវភៅអាន។» យើងទាំងពីរនាក់សប្បាយរីករាយខ្លាំងណាស់​។ ពួកយើងទាំងពីរនាក់ចូលចិត្តអានសៀវភៅ។
ពួកយើងគិតថា៖ តើពួកយើងគួរទៅទិញឥឡូវ?
តើពួកយើងគួរចាំទៅទិញពេលក្រោយ?
តើពួកយើងគួរទៅទិញថ្ងៃនេះ?
តើពួកយើងគួរទៅទិញនៅថ្ងៃស្អែក?
ពួកយើងក៏សម្រេចចិត្តថាទៅទិញឥឡូវតែម្តង។
តើពួកយើងគួរទៅផ្សារធំ?
តើពួកយើងគួរទៅហាងតូច?
តើពួកយើងគួរទៅជាមួយនរណាម្នាក់?
តើពួកយើងគួរទៅម្នាក់ឯង?
ពួកយើងក៏សម្រេចចិត្តថា​ទៅទិញនៅហាងតូច ហើយទៅតែពីរនាក់ទេ។
ពួកយើងចូលចិត្តហាងលក់សៀវភៅតូច។ វាជាហាងតូច ប៉ុន្តែមានសៀរភៅច្រើន​។ ពូអ្នកលក់ចូលចិត្តពួកយើង។ គាត់តែងតែជួយពួកយើងរកសៀវភៅ។
តើខ្ញុំគួរទិញសៀវភៅដែលមានរូបច្រើន?
តើខ្ញុំគួរទិញសៀវភៅដែលមានរឿងច្រើន?
តើខ្ញុំគួរទិញសៀវភៅស្តើង?
ខ្ញុំមិនដឹងទិញមួយណាទេ។
ពួកយើងមិនដឹងថាត្រូវទិញសៀវភៅណាទេ។ អ្នកលក់ ញញឹមដាក់ពួកយើង ហើយនិយាយថា៖ «តាមសម្រួល មកតាមពូមក៏។ ម្តុំនេះជាសៀវភៅអំពីសត្វ។ ម្តុំនោះជាសៀវភៅអំពីម៉ាស៊ីន។ ហើយសៀវភៅនៅខាងនោះនិយាយអំពីសង្គ្រាម។ រើសយកសៀវភៅណាមួយដែលក្មួយចង់បានទៅ!»
ខ្ញុំរើសយកសៀវភៅខ្លះ។ ប្អូនប្រុសខ្ញុំក៏រើសបានសៀវភៅខ្លះដែរ។ ខ្ញុំអង្គុយលើឥដ្ឋ។ ប្អូនប្រុសខ្ញុំអង្គុយលើកៅអី។ ហើយពួកយើងក៏ចាប់ផ្តើមអានសៀវភៅ អានហើយអានទៀត។
នៅទីនេះមានភាពស្ងប់ស្ងាត់ គ្មានសំឡេងរំខានទេ។ មួយម៉ោងបានកន្លងផុតទៅ ពីរម៉ោងក៏បានកន្លងផុតទៅ ពួកយើងនៅអានសៀវភៅដដែល។ ចុងក្រោយ ពួកយើងដឹងថាត្រូវទិញសៀវភៅណាហើយ។
ពូអ្នកលក់សៀវភៅ ញញឹមដាក់ពួកយើង។ ខ្ញុំយកសៀវភៅក្រាស់មួយក្បាលដែលមានរឿងច្រើន។ ប្អូនប្រុសខ្ញុំយកសៀវភៅធំមួយក្បាលដែលមានរូបភាពច្រើន។ ពួកយើងរត់ទៅផ្ទះរកលោកតា។ ពួកយើងឡើងលើគ្រែរបស់លោកតា។ លោកតាយកដៃដាក់លើស្មាពួកយើង បន្ទាប់មក ពួកយើងចាប់ផ្តើមអានសៀវភៅ អានហើយ អានទៀត។
នៅក្នុងផ្ទះ មានកណ្ដុរមួយក្បាល។ លោកយាយឃើញវាមុនគេ។ គាត់ស្រែកថា "កណ្ដុរ!"
រួចគាត់ក៏លោតឡើងលើសាឡុង។ ខ្នើយកល់ ក៏ធ្លាក់រាយពេញលើកម្រាលឥដ្ឋ។
ពុកស្រែកសួរថា "នៅឯណា?"
រួចគាត់ក៏ឡើងទៅលើបង្អួច។ គាត់ទាញវាំងននធ្លាក់ចុះក្រោម។ ម៉ែក៏លាន់ថា"នៅទីនោះ!"
ពោលរួច គាត់ក៏ហក់ឡើងទៅលើតុ ធ្វើធ្លាក់បែកចានអស់។
"ចាប់វាឲ្យបាន!"
មិថុនា ក៏ស្រែកប្រាប់ទៅឆ្មា។ ប៉ុន្តែឆ្មា គ្រាន់តែឃើញកណ្ដុរ ក៏រត់គេចទៅពួននៅក្រោមគ្រែបាត់!
មិថុនា រត់តាមក្រោយឆ្មា ហើយស្រែកថា "កណ្ដុរ!"
ម៉ែនិយាយដោយក្លាហានថា "ទុកឲ្យខ្ញុំដេញវាចេញ!"
ថារួចម៉ែក៏យកអំបោសមករុកចុះឡើង។ ពុកក៏លាន់មាត់ "កណ្តុរ!
វានៅក្រោយម៉ែវាឯងហ្នឹង!"
ម៉ែឃើញកណ្តុរ ក៏រត់ទៅពួននៅក្រោមគ្រែ។
លោកយាយ លោតចុះពីសាឡុងហើយស្រែកថា "យាយដឹងថាត្រូវធ្វើម៉េចហើយ!"
គាត់មូរក្រដាសកាសែត​ ហើយរុកចុះឡើង។
ពុកស្រែកខ្លាំងៗថា "កណ្តុរ!"
រួចគាត់តោងឡើងបង្អួចកាន់តែខ្ពស់។ លោកយាយក្រឡេកឃើញកណ្ដុររត់ ក៏ស្រែកថា "វាទៅខាងឆ្វេងដៃ" ​រួចគាត់ក៏រត់ទៅពួននៅក្រោមគ្រែដែរ។
ពុកពោលតិចៗថា "អូ វីវរហើយ!"
គាត់មិនអាចតោងឡើងទៅលើទៀតបានទេ។ គាត់ខំស្រវាចុះពីបង្អួចវិញយ៉ាងប្រុងប្រយ័ត្ន​ ទៅពួននៅក្រោមគ្រែដែរ ដើម្បីកុំឲ្យកណ្តុររកគាត់ឃើញ។
អ្នកទាំងអស់ក៏ស្រែកព្រមគ្នាថា​ "កណ្តុរនៅក្នុងផ្ទះ!"
សំឡេងនេះ ធ្វើឲ្យកូនង៉ែតភ្ញាក់ឡើង។ នាងក្រោកអង្គុយលើកម្រាល ហើយយកដៃញីភ្នែកទាំងមមើ។ តើអ្វីនៅលើខ្នើយរបស់នាង?
វាមានភ្នែកពីរ ជើងបួន ហើយកន្ទុយមួយយ៉ាងវែង។ ក្មេងតូច និយាយថា "កណ្តុរ!"
រួចទះដៃយ៉ាងរីករាយ។ ក្មេងតូចនោះ មើលទៅកណ្តុរ។ កណ្តុរក៏រត់គេច ដោយក្មេងតូចដេញតាមវាពីក្រោយ!
កណ្ដុរ ហក់ឡើងលើសាឡុង ឡើងលើបង្អួច លោតឡើងលើតុ ដួលដាំដូងលើខ្នើយ...
...វារត់តាមចន្លោះវាំងនន កាត់ពីលើចាន ហើយក៏ចេញប្រូចតាមទ្វារទៅបាត់!
នេះជាផ្ទះរបស់ខ្ញុំ ។ ម៉ាក់ ប៉ា និងជីណារស់នៅទីនេះទាំងអស់គ្នា ។
កៅអីដ៏ល្អបំផុតក្នុងផ្ទះនេះគឺសម្រាប់ខ្ញុំ។ ប៉ុន្តែអង្គុយ​នៅលើភ្លៅគឺល្អជាង មិនអ៊ីចឹងឬ?
ជីណាជាមិត្តដ៏ល្អរបស់ខ្ញុំ។ ខ្ញុំចាំនាងត្រលប់មកពីសាលារៀនវិញ។
ខ្ញុំសម្អាតខ្លួនឯងដោយមិនប្រើទឹក។ ខ្ញុំមិនចាំបាច់ងូតទឹកដូចថមមីនោះទេ ។
ស៊ូត... កុំប្រាប់អ្នកណាថាខ្ញុំពួននៅទីនេះ ។ មួយ... ពីរ... បី... ចាប់បានឯងហើយ!
ម៉ាក់ស្ដីបន្ទោសឱ្យខ្ញុំ ពេលដែលខ្ញុំពាំយកចំណីដ៏ឆ្ងាញ់ពីសួនច្បារមក ។
ខ្ញំុអាចឡើងដើមឈើ។ ខ្ញំុអាចលោត។ ខ្ញំុស្គាល់ផ្លូវកាត់ទាំងអស់នៅទីនេះ។
សានជូរស់នៅជិតផ្ទះខ្ញំុ។ គេតែងតែរករឿង និងធ្វើឱ្យខ្ញំុខឹងជានិច្ច។
សូមជួយប្រាប់សានជូថា ខ្លាគឺមកពីគ្រួសារឆ្មាយើងដែរ។ ពួកយើងមានក្រញាំមុតណាស់។
ជួនកាល មិត្តខ្ញុំស្រែកឡូឡានៅពេលយប់។ ចំណែកខ្ញុំវិញកំពុងដេកនៅលើគ្រែយ៉ាងស្ងាត់ស្ងៀម។
កន្ទុយចេះនិយាយ!!
តើអ្នកដឹងទេថា សត្វក៏ដូចជាបក្សីអាចប្រាប់យើងនូវអ្វីមួយ ដោយប្រើកន្ទុយរបស់វា?
សត្វឆ្កែបក់កន្ទុយនៅពេលដែលវាសប្បាយចិត្ត។ សត្វឆ្មាបះកន្ទុយនៅពេលដែលវាខឹង។ ជាធម្មតា យើងនិយាយថា «ស្អាតដូចឆ្មាអ៊ីចឹង»។ ដោយសារ​តែ​ឆ្មា​មិន​ចូលចិត្ត​ទឹក ដូចនេះ​ហើយ​ទើប​វា​សម្អាត​ដោយ​លិឍ​ខ្លួន​ឯង។
កុមារមួយក្រុម កំពុងនាំគ្នាលេងនៅលើវាលស្មៅមួយកន្លែង ក្នុងភូមិយ៉ាងសប្បាយរីករាយ។ រំពេចនោះ ស្រាប់តែមានខ្យល់ចម្លែក បានកួចនាំយកពួកគេទៅដល់ផ្ទះមួយខ្នងនៅកណ្តាលព្រៃជ្រៅ។ តើទីនេះជាកន្លែងណា?
មែនហើយ មើលទៅដូចជាស្ងាត់គួរឱ្យខ្លាចណាស់។ មើលនោះហ្ន៎ មានផ្ទះមួយ។ តុះ!
ពួកយើងនាំគ្នាទៅមើលសិន។
ពួកក្មេងទាំងអស់គ្នា ក៏ដើរសំដៅ ទៅផ្ទះចម្លែកនោះ។ ពួកគេអើត មើលតាមមាត់បង្អួច ឃើញមាន សុទ្ធតែអាហារឆ្ងាញ់ៗនៅពាស ពេញតុ។ មួយរំពេចនោះ ទ្វារក៏ របើកដោយឯងៗ ហើយសំឡេង មួយបានបន្លឺឡើង គួរឱ្យខ្លាច៖អូ!
ពួកឯងមកដល់ហើយឬ?
នាំគ្នាចូលមក!
ហើយញ៉ាំអាហារទាំងនេះទៅ។ តាមមើលពួកឯង ដូចជាឃ្លានហើយ។
ឮដូច្នេះ សំក៏ស្រែកឃាត់៖ឈប់សិន!
ពួកយើងមិនគួរញ៉ាំអាហារទាំងនេះទេ។យើងឃ្លានណាស់ មិនអាចទ្រាំបានទេ។ មែនហើយយើងឃ្លាន ណាស់ បើឯងមិនញ៉ាំក៏ហីទៅ។ថារួច ក្មេងៗក៏នាំគ្នាញ៉ាំអាហារទាំងនោះ។
សំ មិនអាចឃាត់ពួកគេបាន ក៏អូសដៃប្អូនស្រីទៅក្បែរជញ្ជាំង។បងសំ ខ្ញុំឃ្លានណាស់ ខ្ញុំក៏ចង់ញ៉ាំ អាហារនេះដែរ។ មើលចុះ ពួកគេ កំពុងញ៉ាំយ៉ាងឆ្ងាញ់។ទេ!
កុំអីអូនសយ។ អូនចាំសម្តី ម៉ែពុកយើងធ្លាប់ប្រដៅទេថា៖ «កុំស៊ីតាមឃ្លាន កុំហ៊ានតាមចង់»។ ម៉្យាងទៀត បងមើលទៅ ផ្ទះនេះដូចជាចម្លែកណាស់។
បន្តិចក្រោយមក ស្រាប់តែសំនិង សយ ឃើញមិត្តភក្តិទាំងអស់បាន ក្លាយខ្លួនទៅជាសត្វចម្លែក។ មិនបង្អង់យូរ សំបានអូសដៃប្អូនស្រីរត់គេចចេញតាមទ្វារក្រោយ។ ប៉ុន្តែ ពួកគេមិនអាចបើកទ្វារនោះ បានទេ។ ពួកគេក៏រកមើលកន្លែង ពួនដោយភ័យខ្លាច។
មួយសន្ទុះក្រោយមក សន្ធឹកខ្យល់ លាន់វឹប ហើយលេចចេញរូបរាង យាយធ្មប់ម្នាក់។ យាយធ្មប់សើច ក្អាកក្អាយដោយឃើញពួកក្មេងៗបានក្លាយជាសត្វចម្លែក។ ប៉ុន្តែបន្តិចក្រោយមក ស្រាប់តែយាយធ្មប់ប្រែជាខឹងយ៉ាងខ្លាំង ហើយស្រែកសន្ធាប់៖ តើក្មេងពីរនាក់ទៀតបាត់ទៅណា?ថារួច យាយធ្មប់ក៏ហោះតាមរកកុមារទាំងពីរ។
សំ និង សយ ភ័យណាស់ ពីព្រោះពួកគេឮសំឡេង យាយធ្មប់មកកាន់តែកៀក។ ពេលនោះ ពួកគេបានជួប កណ្តុរសមួយ។អេ ក្មេងតូច!
ចូលមកពួនក្នុងរូងខ្ញុំសិនទៅ។ភ្លាមនោះ យាយធ្មប់ក៏បានមកដល់ ហើយដើររកកុមារ ទាំងពីរ។ពួកឯងទាំងពីរ មិនអាចគេចទៅណាបានទេ។ ពួកឯង ត្រូវតែបំពេញបំណងប្រាថ្នារបស់យើងជាដាច់ខាត។សំនិងសយដែលបានពួនក្នុងរូងកណ្តុរស បានឃើញ កាយវិការរបស់យាយធ្មប់គួរឱ្យខ្លាច។ បងសំខ្ញុំភ័យណាស់។ កុំភ័យអីអូន ប្រយ័ត្នយាយធ្មប់ ឃើញណ៎ា។
ក្រោយពេលដែលយាយធ្មប់ចេញទៅវិញ កណ្តុរ ស ក៏និយាយ៖  ល្អហើយដែលពួកឯងមិ​នបរិភោគអាហារទាំងនោះ។ កុំអីពួកឯងច្បាស់ជាមានគ្រោះថ្នាក់មិនខាន។ហេតុអ្វីយាយធ្មប់ធ្វើដូច្នេះ?គឺយាយធ្មប់ត្រូវការក្មេងស្រីប្រុសចំនួន១០០នាក់ យក ទៅបូជាគ្រូរបស់គាត់។ បើធ្វើពិធីនោះបានសម្រេច គាត់នឹងក្លាយជាមនុស្សស្រីក្មេងនិងមានជីវិតអមតៈ។ស្តាប់រួច កុមារទាំងពីរកាន់តែភ័យខ្លាចថែមទៀត។
តើមិត្តភក្តិខ្ញុំនឹងក្លាយជាមនុស្សដូចដើមវិញដែរឬទេ?ពិបាកណាស់ ពីព្រោះបើហួសរយៈពេលបីថ្ងៃ ដោយគ្មានវិធីដោះអំពើធ្មប់បានទេ ពួកគេនឹងក្លាយជាសត្វចម្លែកជារៀងរហូត។បើហួសពេល៣ថ្ងៃ ពួកគេនឹងក្លាយជាសត្វចម្លែករហូតមែនឬ?
ខ្ញុំអាណិតពួកគេណាស់។ ខ្ញុំខ្លាចណាស់។កុំភ័យពេកអូន។ យើងត្រូវពង្រឹង ស្មារតីឱ្យរឹងមាំ។ សេចក្តីភ័យខ្លាច នាំមកនូវការវិនាស។
សំសួរបញ្ជាក់កណ្តុរ ស៖ តើមាន វិធីណាអាចជួយពួកគេបានឬទេ?មានវិធីតែមួយគត់ គឺឯងត្រូវទៅយកកញ្ចក់ទិព្វនៅវិហារអាថ៌កំបាំង ទើបអាចបង្រ្កាបវេទមន្តយាយធ្មប់បាន។តើវិហារអាថ៌កំបាំងនោះ នៅ ឯណា?វិហារនោះ នៅទិសខាងកើត។ ចូរឯងប្រញាប់ចេញទៅរកកញ្ចក់នោះភ្លាមទៅ។
កុមារទាំងពីរនាក់បានដឹកដៃគ្នារត់ចេញតាមរូងកណ្តុររហូតដល់ខាងក្រៅ។អូនឯងចូលទៅជម្រាបចាស់ៗក្នុងភូមិពីរឿងនេះផង។ ចំណែកបង ត្រូវទៅរកកញ្ចក់ទិព្វដើម្បីជួយពួកគេ។ទេ ខ្ញុំចង់ទៅជាមួយបងដែរ។មិនបានទេ យើងត្រូវឱ្យអ្នកភូមិបានដឹងពីរឿងនេះ ទើបជួយដោះស្រាយបាន។ពួកគេក៏បែកផ្លូវគ្នារៀងៗខ្លួន។
សំនឹកដល់សម្តីរបស់លោកតាធ្លាប់ប្រាប់ថា «មាត់គឺជាផ្លូវ។» តាមផ្លូវ សំសួរអ្នកស្រុកឱ្យបង្ហាញ ផ្លូវទៅកាន់វិហារអាថ៌កំបាំង។សូមទោសអ៊ំស្រី!
តើផ្លូវណាទៅ កាន់វិហារអាថ៌កំបាំង?អូ!
ក្មួយទៅតាមផ្លូវនេះរហូតទៅ ដល់បឹងធំមួយ គឺទីនោះហើយ។អរគុណអ៊ំស្រី!
អស់រយៈពេលបីថ្ងៃ សំក៏បានមកដល់មាត់ជ្រោះមួយ។ ចៃដន្យ គេបានឃើញកូនឥន្រ្ទីមួយកំពុងលង់ទឹក។ សំក៏បានជួយសង្គ្រោះកូនឥន្រ្ទីឱ្យរួចពីសេចក្តីស្លាប់។មេឥន្រ្ទីក៏មកដល់ល្មម។អរគុណឯងណាស់កុមារតូច ដែលបានជួយកូនខ្ញុំ។ ឥឡូវ ចូរឯងឡើងជិះលើខ្នងខ្ញុំមក ខ្ញុំនឹងនាំឯងទៅ កម្តៅខ្លួននៅសំបុកខ្ញុំ ដើម្បីកុំឱ្យរងា។
ពេលទៅដល់សំបុក មេឥន្រ្ទីបាន ឱ្យចិញ្ចៀនមួយទៅសំ។ចិញ្ចៀននេះ ខ្ញុំរើសបាននៅពេល ខ្ញុំឆាបមែកឈើមកធ្វើសំបុក។ ឯងយកទៅក្រែងអាចជួយអ្វីមួយបាន។អរគុណណាស់ឥន្រ្ទី ប៉ុន្តែខ្ញុំចង់រកផ្លូវទៅវិហារអាថ៌កំបាំង។អ៊ីចឹង សូមឯងឡើងជិះលើខ្នងខ្ញុំ មក ខ្ញុំនឹងនាំឯងទៅកាន់ទីនោះ។ថារួច មេឥន្រ្ទីក៏ហើរនាំសំទៅកាន់ វិហារអាថ៌កំបាំង។
ខ្ញុំជូនឯងបានតែត្រឹមហ្នឹងទេ។ ចូរឯងក្លាហានឡើង!
កុំភ្លេចថា «ខ្លួនត្រូវទីពឹងខ្លួន»។ ជួយខ្លួនឯងជាមុន ទើបទេព្តាជួយជាក្រោយ។អរគុណបងឥន្រ្ទី!មិនអីទេ ខ្ញុំលាទៅវិញហើយ។ សូមឱ្យបានសម្រេច ដូចប្រាថ្នា!
សំបានមកដល់មាត់បឹងដ៏ធំល្វឹងល្វើយព័ទ្ធជុំវិញវិហារអាថ៌កំបាំង។តើខ្ញុំត្រូវធ្វើដូចម្តេច ទើបឆ្លងទៅបាន បើបឹងនេះមាន សុទ្ធតែក្រពើច្រើនបែបនេះ។កុមារតូចសាកល្បងបោះដុំឈើទៅក្នុងទឹក ស្រាប់តែ ត្រូវក្រពើហក់ត្របាក់យ៉ាងសាហាវ។ សំគិតថា បីថ្ងៃ ជិតដល់ហើយ បើគេទៅមិនទាន់ទេ ច្បាស់ជាជួយមិត្តភក្តិរបស់គេលែងបានហើយ។សំក៏គិតរកមធ្យោបាយដើម្បីឆ្លងទឹកបឹង។
អូ!
ខ្ញុំនឹកឃើញហើយ។ «ប្រាជ្ញា ជាអាវុធ អាចដោះស្រាយរាល់ បញ្ហា»។ថារួច សំក៏បោចវល្លិចងភ្ជាប់គ្នា យ៉ាងវែង ចងនៅដើមឈើមួយ រួចទៅទាក់ដើមឈើនៅឯត្រើយ ម្ខាងបឹង។ បន្ទាប់មក សំក៏សួតាម វល្លិនេះទៅកាន់វិហារ។ ជាចៃដន្យ ដល់ពាក់កណ្តាលបឹង សំក៏របូត ដៃធ្លាក់ ហើយជ្រុះទាំងចិញ្ចៀន ពីហោប៉ៅទៅក្នុងទឹកបឹង។ ក្រពើក៏បានហក់មកប្រុងនឹងត្របាក់ស៊ីកុមារសំ។
ស្រាប់តែមានហេតុដ៏អស្ចារ្យមួយបានកើតឡើង។ ចិញ្ចៀនទិព្វ បានធ្វើឱ្យទឹកបឹងនេះក្លាយជាដី ហើយ ក្រពើបានក្លាយជាថ្ម។ សំត្រេកអរណាស់ ហើយ ប្រញាប់ចូលក្នុងវិហារអាថ៌កំបាំង។ ខ្ញុំព្រះករុណា សូមក្រាបថ្វាយបង្គំព្រះអង្គ!
តើមានព្រះសង្ឃគង់នៅទីនេះដែរឬទេ?
ស្ងាត់ជ្រាប គ្មានចម្លើយតប។
ភ្លាមនោះ សំក្រឡេកឃើញពន្លឺ ចាំងចេញពីកញ្ចក់ទិព្វនៅលើធ្នើ ដ៏ខ្ពស់មួយ។ ហៀបនឹងលូកដៃ ប៉ះកញ្ចក់ទៅហើយ ស្រាប់តែ បិសាចមួយបានចេញមក។បិសាច៖ ឯងព្រហើនណាស់ ចង់ លួចកញ្ចក់យើងផងឬ?
យើងនឹង ស៊ីឯង។សំ៖  ឱបិសាច!
សូមកុំទាន់ស៊ីខ្ញុំអី ចាំខ្ញុំយកកញ្ចក់ទៅជួយមិត្តខ្ញុំសិន សឹមខ្ញុំត្រឡប់មកឱ្យលោកស៊ីតាមក្រោយ។បិសាច៖  មិនបាន!
ធ្វើម៉េចយើង​អាចជឿឯងបាន បើឯងមិន ត្រឡប់មកវិញ​ គិតយ៉ាងម៉េច?សំ៖  ខ្ញុំសូមសន្យាថា ខ្ញុំនឹងត្រឡប់ មកវិញ។
បិសាច៖  ចូរឯងយកកញ្ចក់នេះចុះ តែកុំភ្លេចសន្យាណា។សំ៖ ប៉ុន្តែខ្ញុំប្រហែលជាទៅមិន ទាន់ទេ។បិសាច៖  មិនអីទេ ចូរឯងបញ្ចាំង ពន្លឺកញ្ចក់នេះទៅជញ្ជាំង រួចចូល ទៅតាមពន្លឺនេះទៅ។
សំក៏បានដើរចូលទៅតាមរង្វង់ពន្លឺនោះ ហើយក៏បានមកដល់ផ្ទះ យាយធ្មប់មួយរំពេច។ មកដល់ សំបានឃើញយាយធ្មប់បានចាប់ចងសយ និងអ្នកភូមិជាប់។ គ្រាន់តែក្រឡេកឃើញសំភ្លាម យាយធ្មប់ក៏ប្រើវេទមន្ត ឱ្យដើម ឈើ មកដណ្តើមកញ្ចក់ទិព្វពីសំ។ មែកឈើបានទាក់ជើងសំឱ្យដួល ហើយកញ្ចក់ទិព្វក៏របូតចេញពីដៃរបស់សំ។ យាយធ្មប់ក៏ដើរសំដៅ ទៅចាប់សំ ប៉ុន្តែត្រូវសយគប់ដុំដី មកត្រូវ។ ពេលនោះ យាយធ្មប់ ងាកមករកសយដោយកំហឹង។ យាយធ្មប់បានប្រើវេទមន្តភ្លើងសំដៅទៅសយ ប៉ុន្តែសយបាន លិបចូលទៅក្នុងដីបាត់ តាមរូង កណ្តុរសដែលបានមកជួយនាង។ យាយធ្មប់ងាកមកវិញ ក៏បាត់សំ និងកញ្ចក់ទិព្វ។
ភ្លាមនោះ សំនិងសយបានចេញមកវិញនៅចំពោះ មុខយាយធ្មប់ តាមរូងដែលកណ្តុរ ស បានកាយ។ យាយធ្មប់ខឹងណាស់បានប្រើដុំពន្លឺភ្លើងហោះសំដៅផ្តាច់ជីវិតកុមារទាំងពីរ។ ប៉ុន្តែ សំនិងសយបានលើក កញ្ចក់ទិព្វឡើង បណ្តាលឱ្យពន្លឺភ្លើងនោះចាំងជះ ត្រឡប់មកត្រូវយាយធ្មប់វិញ។អូយ ឈឺណាស់!
ជួយខ្ញុំផង!យាយធ្មប់ស្លាប់ហើយបងសំ!យាយធ្មប់ក៏រលាយខ្លួនបាត់មួយរំពេច។
សំនិងសយបានជួយដោះលែងអ្នកភូមិ។ បន្ទាប់មក សំក៏យក កញ្ចក់ទិព្វនោះ ទៅឱ្យមិត្តភក្តិ ដែលបានក្លាយជាសត្វចម្លែក ឆ្លុះមើលរូបកាយខ្លួន។ ជាហេតុ អស្ចារ្យ ក្មេងៗទាំងនោះបានប្រែ ខ្លួនជាមនុស្សដូចដើមវិញ។ ពួកគេរីករាយត្រេកអរណាស់។អរគុណសំ បើកុំតែបានឯងជួយ ពួកយើង  ម៉្លេះសមពួកយើង ក្លាយជាសត្វចម្លែករហូតហើយ។
សំណើចក្អាកក្អាយបានស្ងប់ស្ងាត់ នៅពេលគេឃើញសំមានទឹកមុខក្រៀមស្រពោន។ សំ បានលាមិត្តភក្តិនិងអ្នកភូមិ គ្រប់គ្នាទៅជួបបិសាចតាមសន្យា តែពេលនោះ បិសាចក៏ផុសចេញមកហើយនិយាយថា «ឯងជាក្មេងល្អ ក្លាហាន ស្មោះត្រង់ គោរពសន្យា និងចេះឈឺឆ្អាលជួយយកអាសាអ្នកផង។ តាមពិតខ្ញុំត្រូវបណ្តាសាមេធ្មប់ ឱ្យថែរក្សាកញ្ចក់ ទិព្វនេះ។ នៅពេលនេះ យាយធ្មប់បានស្លាប់ ហើយបណ្តាសាក៏រលាយសាបសូន្យដែរ។ ឯងបានជួយខ្ញុំឱ្យមានសេរីភាព។ ខ្ញុំនឹងឱ្យកញ្ចក់នេះទៅឯងទុកប្រើប្រាស់ជួយអ្នកភូមិ។ ខ្ញុំលាទៅកាន់ទីសុខសាន្តហើយ។»
"ផាគូ!
ទៅងូតទឹក!"
"ផាគូ!
ទៅញ៉ាំបាយ!"
"ផាគូ!
ទៅរៀន!"
"ផាគូ!
ឡើងឡានក្រុង!"
"ផាគូ!
ធ្វើកិច្ចការសាលា!"
"ផាគូ នៅឯណា?"
ផាគូ កំពុងអានសៀវភៅ។ផាគូ កំពុងជាប់រវល់។ នាងត្រូវអានសៀវភៅមួយក្បាល។ នាងអានសៀវភៅគ្រប់ពេលវេលា មិនថានៅផ្ទះ​ នៅសាលា នៅក្នុងសួន​ និងនៅលើគ្រែ។ ពីមួយទំព័រទៅមួយទំព័រ ពីមួយក្បាលទៅមួយក្បាល ម្តងមួយៗ នាងអានគ្រប់ទាំងអស់។
បូទូ បានសួរទៅ ផាគូ ថា "ហេតុអ្វីបានជាឯងអានតែសៀវភៅរហូតអ៊‌ីចឹង​ ផាគូ?"
ដូឡា ក៏និយាយទៅកាន់ ផាគូ ដែរថា "តោះ មកមើលតុក្កតាជាមួយខ្ញុំវិញ!"
ផាគូ​ និយាយតបវិញថា "អានសៀវភៅសប្បាយជាង។" "មើលន៎ុះ!
ឯងមើលឃើញរង្វង់មូលនេះទេ?
ហើយនិងបន្ទាត់ត្រង់នេះទេ?
រុញវាចូលទៅក្នុង ហើយទាញវាចេញ នោះវានឹងក្លាយជាអក្សរមួយ។ រៀបអក្សរទាំងនេះហើយ ឯងនឹងអាចបង្កើតជាពាក្យមួយ!
ពាក្យអាចមានអត្ថន័យអប់រំ ពាក្យអាចមានអត្ថន័យកំប្លែង ពាក្យអាចមានអត្ថន័យសោកសៅ ហើយពាក្យក៏អាចមានអត្ថន័យរីករាយ។ ពេលដែលឯងរៀបពាក្យដាក់ចូលគ្នា ពាក្យទាំងនោះអាចក្លាយទៅជាប្រយោគជាច្រើន ហើយប្រយោគទាំងនោះនឹងក្លាយទៅជារឿងនិទានមួយ។​ អានវាហើយ ឯងនឹងភ្ញាក់ផ្អើល!
ប្រៀបដូចឯងកំពុងនៅក្នុងពិភពមួយផ្សេងទៀតអ៊‌ីចឹង​!
ប៉ុន្តែ ថ្ងៃនេះ ផាគូ មានទឹកមុខស្រពោន។ នាងគ្មានសៀវភៅសម្រាប់អានទេ!​សៀវភៅទាំងអស់ដែលនាងអាចឈោងយកបាននៅក្នុងបណ្ណាល័យ នាងបានអានពីជំពូកមួយរហូតដល់ទីបញ្ចប់ហើយ។
ផាគូ យំដោយសោកសៅហើយស្រែកថា "តើខ្ញុំគួរធ្វើយ៉ាងណា?
គ្មានសៀវភៅសម្រាប់អានទៀតទេ!"
ចាំបន្តិច!
តើអ្វីហ្នឹងនៅទីនោះ?
ផាគូ មើលឡើងទៅលើហើយមើលឃើញមិនមែនមួយ មិនមែនពីរ ប៉ុន្តែធ្នើរដាក់សៀវភៅបីផ្សេងទៀត ពោរពេញដោយសៀវភៅ។ ផាគូ ខ្សឹបខ្សៀវដោយសប្បាយរីករាយថា "មានសៀវភៅជាច្រើនទៀត!"
ប៉ុន្តែ ផាគូ នៅមានបញ្ហាមួយទៀត។ នាងទាបពេកហើយធ្នើរដាក់សៀវភៅខ្ពស់ពេក។តើ ផាគូ អាចឡើងយកសៀវភៅបានយ៉ាងដូចម្តេច?
ប្រហែលជានាងអាចប្រើខ្សែហាលខោអាវដើម្បីឡើង?
ឬប្រើសំពត់សារុងរបស់ម៉ាក់នាងដើម្បីឡើង?
ឬប្រើកៅអីនិងតុនៅក្នុងបន្ទប់នោះដើម្បីជាន់ឡើងវិញ?
ផាគូ គិតក្នុងចិត្តថា បើមានសត្វកវែងនៅក្បែរពិតជាល្អណាស់ ឬក៏មានស្វាក៏ល្អម៉្យាង ឬ​ក៏មានទាំងពីរក៏បាន!
ផាគូ នឹកឃើញវិធីមួយ។ នាងបានហៅ បូទូ និង ដូឡា ឱ្យជួយ។ ដោយភាពស្ងៀមស្ងាត់​ ពួកគេក៏បានឡើងជិះលើគ្នា។ បូទូ បានត្អូញត្អែរថា "ដូឡា ឯងធ្ងន់ណាស់!​​​ ប្រាប់ឯងហើយថាកុំឱ្យញ៉ាំនំច្រើនពេក។" បូទូ បាននិយាយថា "ខ្ញុំមិនធ្ងន់ទេ ផាគូ ទេដែលធ្ងន់!"
ផាគូ និយាយថា "ស្ងាត់!
យកសៀវភៅជិតបានហើយ។" បន្ទាប់មក រឿងរ៉ាវមិនបានគ្រោងទុកបានកើតឡើង។
អ៎ា!!
!
"តើមានរឿងអ្វីកើតឡើង?"
បងស្រីបណ្ណារក្សដ៏ខ្ពស់ម្នាក់បានដើរចេញមក!
គាត់បានដាក់ ផាគូ ចុះក្រោម។ បូទូ និង ដូឡា ក៏បានរត់បាត់។ ផាគូ សម្តែងទឹកមុខសោកសៅ​ពេលនាងមិនអាចយកសៀវភៅទាំងនោះបាន។ បងស្រីបណ្ណារក្សនោះសួរទៅ ផាគូ ថា "តើបងអាចជួយអ្វីប្អូនបានទេ?"
ផាគូ និយាយដោយសោកស្តាយថា "ខ្ញុំព្យាយាមឡើងលើធ្នើរសៀវភៅនោះ។ ខ្ញុំអស់សៀវភៅអានហើយ "។ បងស្រីបណ្ណារក្សនិយាយថា "ហេតុអ្វីបានជាប្អូនមិននិយាយដូច្នោះតាំងពីដំបូង?
បើមានបងនៅទីនេះ ប្អូនមិនចាំបាច់ឡើងទៅលើធ្នើរទេ។ តើបងអាចលើកប្អូនឡើងបានទេ?"
ផាគូ ងក់ក្បាល ។
ផាគូ និយាយដោយសប្បាយរីករាយថា "ខ្ញុំនឹងយកសៀវភៅនេះ និងសៀវភៅនេះមួយទៀត ហើយនិងសៀវភៅនេះមួយដែរ!"
។ "អរគុណ បងស្រី!"
បងស្រីបណ្ណារក្សដែលខ្ពស់នោះនិយាយទៅកាន់ ផាគូ ថា "យកសៀវភៅមួយនេះដែរទៅ ពេលបងនៅតូច បងចូលចិត្តអានសៀវភៅនេះណាស់។"
ផាគូ បានសួរថា "បងធ្លាប់នៅតូចដែរ?"
បងស្រីខ្ពស់នោះឆ្លើយតបថា "ពិតហើយ កាលនោះ បងតូចជាងប្អូនទៅទៀត ប៉ុន្តែក្រោយមក បងក៏លូតកម្ពស់ ហើយថ្ងៃក្រោយប្អូនក៏ដូច្នោះដែរ។ តែឥឡូវនេះប្អូននៅតូច បើចង់បានសៀវភៅ ប្អូនត្រូវប្រាប់បង បងនឹងយកឱ្យ។"
តើ ផាគូ កំពុងស្តាប់ឬទេ?ទេ​ នាងមិនបានស្តាប់​ទេ!នាងកំពុងតែឈ្លក់វង្វេងនឹងសៀវភៅរបស់នាងពីមួយពាក្យទៅមួយពាក្យ។ ពីមួយបន្ទាត់ទៅមួយបន្ទាត់។បន្ទាប់មកពីមួយប្រយោគ​ទៅមួយប្រយោគទៀតហើយឥឡូវនេះ នាងអានរឿងទាំងមូលចប់ហើយ។
ពីព្រោះ ផាគូ មានសៀវភៅថ្មីសម្រាប់អាន។
ដូដូ លេងបិទពួនជាមួយម៉ែ ។
តៅ ៧
ថូ ៦
សី ៥
ខោ ៤
តាខេ ៣
ដៃ ២
ម៉ែ!
ថ្ងៃនេះ ផ្ទៃមេឃពណ៌ខៀវ មិនសូវមានរលក គឺល្អបំផុតសម្រាប់ការមុជទឹក ។ ពួកយើងចេញកូនទូកមួយទៅ ដើម្បីការផ្សងព្រេងដ៏អស្ចារ្យ ។
នៅពេលដែលពួកយើងទៅដល់កន្លែងជ្រមុជទឹក ពួកយើងពិនិត្យសម្ភារៈទាំងអស់យ៉ាងប្រុងប្រយ័ត្ន ហើយចាប់ផ្តើមពាក់ជើងទា វ៉ែនតាហែលទឹក និងបំពង់ដកដង្ហើម។
នៅពេលដែលយើងចុះដល់ក្រោមទឹកភ្លាម ហ្វូងត្រីឆ្នូតលឿងនៅខ្នងក៏បានមកស្វាគមន៍ពួកយើង។
មានសត្វយ៉ាងស្រស់ស្អាតជាច្រើនរស់នៅតាមផ្ទាំងផ្កាថ្មមួយនេះ ដូចជាត្រីឆ្នូត ត្រីសេក ត្រីប្រជៀវ និងខ្យងគ្មានស្នូកចម្រុះពណ៌​។ បើចង់ដឹងបន្ថែមពីត្រីទាំងនេះ សូមមើលនៅផ្នែកចុងក្រោយនៃរឿង។
ត្រីត្រែទាំងនេះប្តូរពណ៌ ពេលពួកវាព្យាយាមលាក់ខ្លួនជាមួយហ្វូងត្រីពណ៌លឿង ប៉ុន្តែអ្នកណាក៏អាចឃើញថា ពួកវាខុសពីត្រីដទៃក្នុងហ្វូងដែរ មែនឬទេ ?
យើងគួរតែនៅឱ្យឆ្ងាយពីត្រីតោ ព្រោះទ្រនុងរបស់វាមានពិស។
ត្រីត្លុកទាំងនេះព្យាយាមការពារអាណេម៉ូនដែលជាជម្រករបស់វា តែទីបំផុតពួកវាក៏ព្រមឱ្យខ្ញុំថតរូបមួយចំនួនដែរ។
យើងបានឃើញអន្ទង់ពព្លាក់ដែលកំពុងតែឱ្យត្រីតូចៗសម្អាតធ្មេញ ហើយត្រីតូចមួយគូទៀតក៏ចង់មកសម្អាតឱ្យពួកយើងដែរ ។
យើងឃើញមានត្រីតុកកែ និងតាអន់សមុទ្រ។ យើងថែមទាំងឃើញត្រីក្រហមអុជៗ និងមឹកកំពុងលេងបិទពួនទៀតផង ។
មឹកឈ្នះ។ វាពូកែលាក់ខ្លួនណាស់។ ឯត្រីបំពង់វិញក៏មិនចាញ់ដែរ ។ តើអ្នកអាចរកឃើញត្រីបំពង់បន្លាទាំងពីរក្នុងរូបនេះដែរឬទេ ?
យើងបានហែលកាត់ត្រីឆ្លាមចុងព្រុយពណ៌សមួយគូដែលដេកនៅបាតសមុទ្រ។ ពួកវាមិនសាហាវទេ ដូចនេះពួកយើងក៏ហែលទៅមើលឱ្យជិត។
ពួកយើងបានហែលតាមសត្វកន្ធាយនេះមួយសន្ទុះ ពេលដែលវាកំពុងហែលជំុវិញផ្កាថ្ម ដើម្បីរកសត្វអេប៉ុងសម្រាប់ជាអាហារថ្ងៃត្រង់។
ពេលដែលយើងហែលត្រលប់ទៅទូកវិញ ពួកយើងរំភើបណាស់ដែលបានឃើញត្រីបបែលហែលទទះស្លាប ហាក់ដូចជាហោះក្នុងទឹកសមុទ្រជាមួយត្រីរ៉េម៉ូរ៉ាមួយគូ។
នៅពេលដែលយើងគិតថា លែងមានអ្វីពិសេសជាងនេះហើយ ស្រាប់តែពួកយើងប្រទះឃើញសត្វផ្សោតសមុទ្រមួយកំពុងតែសីុស្មៅ។
ពិតជាបទពិសោធន៍ដ៏អស្ចារ្យមែន!
ខ្ញុំចង់មុជទឹកសមុទ្រម្តងទៀតណាស់ !
ផ្កាថ្មត្រូវបានគេចាត់ទុកជារុក្ខជាតិផង និងជាសត្វផង ។ សារាយតូចៗរាប់ពាន់រស់នៅក្នុងផ្កាថ្ម និងផ្តល់ថាមពលឱ្យពួកវាលូតលាស់ ។ ពួកវាមានឆ្អឹងពីខាងក្រៅរឹងមាំ ហើយដុះ​ចេញជា​រាងផ្សេងៗ ។ ប្លង់តុងជាប្រភពអាហារយ៉ាងសំខាន់សម្រាប់សត្វក្នុងសមុទ្រ ។ វាប្រមូលផ្តុំដោយសារាយ បាក់តេរី សត្វល្អិតៗ ពងត្រី និងកូនក្អុកនៃ​ត្រីធំៗ​ដែល​អណ្តែត​តាម​ខ្សែ​ទឹកសមុទ្រ ។ ផ្កាយសមុទ្រមើលទៅដូចជារុក្ខជាតិតែតាមពិតពួកវាជាសត្វនោះទេ។ ពួកវាប្រើប្រមោយរាងដូចស្លាបសត្វដើម្បីចាប់ និងស៊ីប្លង់តុងដែលអណ្តែតមកជិត ។
ត្រីសេកមានធ្មេញមាំរាងដូចចំពុះសេក ដែលអាចកោសយកសារាយចេញពីផ្កាថ្មបាន ។ សត្វមួយចំនួន​ស៊ីទាំង​ផ្កាថ្មតែម្តង ហើយជុុះមកវិញជាគ្រាប់ខ្សាច់ល្អិតៗ​ដែលទឹកសមុទ្រនាំយក​ទៅចាក់​លើឆ្នេរ​ខ្សាច់ដ៏សស្អាត ។ ត្រីត្លុក និងអាណេម៉ូនរស់នៅដោយពឹងអាស្រ័យគ្នាទៅវិញទៅមក ។ ត្រីត្លុកជួយសម្អាតដៃរបស់អាណេម៉ូន និងទាក់ទាញត្រីដទៃ​មកធ្វើជាចំណីរបស់អាណេម៉ូន។ ឯអាណេម៉ូនវិញក៏អនុញ្ញាតឱ្យត្រីត្លុកពួនក្នុងដៃដោយមិនឱ្យជាតិពុលប៉ះលើត្រីទាំងនោះទេ ។ កូនត្រីសម្អាតជាត្រីតូចៗដែលជួយសម្អាតត្រីធំដោយពួកវាស៊ីបរាសិត និងស្បែកដែលងាប់ៗ ។ ត្រីធំៗចំណាំត្រីទាំងនេះដោយពណ៌របស់វា និងរបៀបដែលពួកវាហែលដូចជាកំពុងរាំអ៊ីចឹង ។
មឹកលាក់ខ្លួនដោយប្តូរពណ៌ និងក្រឡាលើខ្លួន។ វាតែងតែធ្វើសំបុកក្នុងថ្មប៉ប្រះទឹក ឬក៏កប់ខ្លួនក្នុងខ្សាច់តែម្តង។ ត្រីបំពង់បន្លាតែងតែហែលជាគូ ដោយយកក្បាលចុះក្រោម និងលាក់ខ្លួនក្នុងស្មៅ ផ្កាថ្ម ឬផ្កាយសមុទ្រ។ ពួួកវាក៏ដូចមឹកដែរ គឺវាអាចប្ដូរពណ៌ដើម្បីលាក់ខ្លួនបាន។ ត្រីឆ្លាមចុងព្រុយពណ៌ស មានខ្លួនតូច ក្បាលធំ ហើយមានពណ៌សនៅចុងព្រុយខ្នង និងកន្ទុយ។ ពួកវាចេញរកចំណីពេលយប់ និងដេកនៅពេលថ្ងៃ ។
សត្វកន្ធាយមានខ្លួនសំប៉ែត ស្នូកមានស្នាមនៅផ្នែកខាងៗ ហើយមានរាងស្រួច វាមានមាត់ដូចចំពុះសត្វស្ទាំង។ ត្រីបបែលជាប្រភេទត្រីធំ មានព្រុយរាងដូចជាស្លាបសងខាងខ្លួនរបស់វា។ ព្រុយធំរបស់វា​ជួយឱ្យ​វាហែលបាន​យ៉ាងងាយ​នៅក្នុងទឹក។ ព្រុយត្រីបបែលខ្លះមានប្រវែងរហូតដល់៧ម៉ែត្រឯណោះ!
ផ្សោតសមុទ្រជាថនិកសត្វ​ដែលរស់ក្នុងទឹក ហើយវាសុីរុក្ខជាតិជាអាហារ។ គេក៏អាចហៅវាថា គោសមុទ្រដែរ។
នាថ្ងៃឈប់សម្រាកមួយ វីណា និងវ៉ាន់ណេបានទៅលេងក្នុងសួនច្បារ និងបានប្រទះឃើញធុងថ្នាំលាបជាច្រើន។
មើលណ៎!
មានថ្នាំពណ៌ច្រើនណាស់!
មានពណ៌ស!
មានពណ៌ក្រហម!
មានពណ៌បៃតង!
មានពណ៌ខៀវ!
មានពណ៌លឿង!
វីណា និងវ៉ាន់ណេឃើញជាងពីរនាក់កំពុងលាបជញ្ជាំងផ្ទះ។ ជាងម្នាក់ឈរលើជណ្តើរ។ ជាងម្នាក់ទៀតអង្គុយលើទោង។ វីណា និងវ៉ាន់ណេសួរជាងទាំងពីរនាក់ថា "តើពួកខ្ញុំអាចជួយលាបបានទេ?"
ជាងម្នាក់បានអោយជក់ទៅពួកគេម្នាក់មួយៗ។ គាត់ប្រាប់វីណាថា "ប្អូនលាបទ្វារខាងក្នុង"។ ហើយគាត់ក៏ប្រាប់វ៉ាន់ណេថា "ប្អូនលាបទ្វារខាងក្រៅ"។
វីណា​ និងវ៉ាន់ណេបានយកធុងថ្នាំលាបម្នាក់មួយៗ ហើយចាប់ផ្តើមលាប។ វីណាលាបទ្វារខាងក្នុង។ វ៉ាន់ណេលាបទ្វារខាងក្រៅ។
ថ្នាំពណ៌ស្រក់លើដី ប្រលាក់ពេញជញ្ជាំង និងលើខ្លួនរបស់វីណា និងវ៉ាន់ណេ។
ពេលវីណា និងវ៉ាន់ណេលាបរួចរាល់ ពួកគេនាំគ្នាយកទឹកជូតសម្អាតថ្នាំពណ៌ស្រក់ប្រឡាក់លើដី និងជញ្ជាំង។
ពួកគេក៏មិនភ្លេចសម្អាតថ្នាំពណ៌ប្រឡាក់លើខោអាវ និងខ្លួនរបស់ពួកគេដែរ។
វីណានិយាយយ៉ាងសប្បាយចិត្តថា "ខ្ញុំស្រឡាញ់ទ្វារពណ៌ក្រហមរបស់ខ្ញុំខ្លាំងណាស់"។
វ៉ាន់ណេនិយាយថា "ខ្ញុំស្រឡាញ់ទ្វារពណ៌បៃតងរបស់ខ្ញុំ" ។
បន្ទាប់ពីឃើញទ្វារដែលលាបពណ៌រួចហើយ ជាងម្នាក់បានលាន់មាត់ថា "អូ!
ទ្វារនេះពីរពណ៌!"
អ្នកម៉ាក់ក៏តបវិញថា "មិនអីទេ!
ទុកអោយទ្វារនៅពីរពណ៌បែបហ្នឹងទៅ"។
ការ​ពី​ព្រេង​នាយ​មាន​កូន​ក្តាន់​មួយ​ក្បាល​បាន​កំពុង​រត់​ប្រណាំង​នៅ​ក្នុង​ព្រៃ​។
វា​បាន​រត់ទៅ​​មុន​ទន្សាយ​
វាបាន​រត់​ទៅ​មុន​ដំរី
វា​បាន​រត់​ និង​លោត​រំលោង​បឹង​មួយ​
វា​បាន​រត់​ហួស​ជញ្ជាំង​ព្រៃ​
មាន​ដំថ្ម​ដ៏​ធំ​មួយ​នៅ​លើ​វាល​ស្មៅ​។ វា​បាន​រត់​បុក​ និង​ដួល​នៅ​ទី​នោះ​
វា​បាន​ចាប់​ផ្តើម​យំ​
មាន​ស្វា​​មួយ​ក្បាល​បាន​មក​ជួយ​ធ្វើ​សរសៃ​លើ​ជើង​ឱ្យ​កូន​​ក្តាន់​។ ប៉ុន្តែ​​វា​នៅ​តែ​យំ​រហូត​។
បង​ខ្លាឃ្មុំ​បាន​ត្រកង់​វា​ឡើង​។ តែ​វា​នៅ​តែ​មិន​បាត់​យំ​សោះ។​
ម្តាយ​របស់​វា​បាន​មក​រក​វាល។ ហើយ​​និយាយ​ថា​«មើល​!
យើង​នឹង​ទៅ​វាយ​ដំថ្មអាក្រក់​នេះ​វិញ​ម្តង»។
កូន​ក្តាន់​បាន​និយាយ​ថា៖ «អូ!
កុំ​ធ្វើ​អញ្ជឹង​ ពី​ព្រោះ​វាក៏​យំដែល»។ ម្តាយ​របស់​វា​បាន​សើច ហើយ​​កូន​ក្តាន់ក៏​ក្តាន់ក៏​បាន​សើយ​ផង​ដែល​។​
នៅពេលឮ​កណ្តឹងចេញទៅ​ផ្ទះ​រោទិ៍ ក្មេងៗ​សើច ហើយ​ស្រែកហ៊ូ​យ៉ាង​សប្បាយចិត្ត​។ក្មេងៗ​ទាំងអស់ លើកលែងតែអា​គូ​។ អាគូ​កំពុងតែខឹង​!
“អាគូ!
អាគូ!
មើលផ្កាឈូករ័ត្នន៎ស្អាតណាស់​!” ប៉ា​របស់​នាង​និយាយ​ នៅពេលពួកគេកំពុងជិះ​កង់​កាត់​វាល​ផ្កា​។​“ន៎េះ!​ ពណ៌​វាលឿង​ខ្លាំងណាស់​​!
ធ្វើឱ្យ​ភ្នែកខ្ញុំឈឺ​​!​។”
“អាគូ!
អាគូ!
មើលន៎!
មើលស្វាទាំងអស់នោះ!” ប៉ា​នាង​និយាយ​ហើយ​ចង្អុលនៅលើដំបូលផ្ទះ​ពួកគេ។“ជីៗ!” អាគូ​និយាយ​។ “ស៊ូ!
ចេញឱ្យ​ឆ្ងាយ​ទៅ!
ស៊ូ!”
“នេះញុំាំទឹក​ដោះគោ​ទៅ។” ប៉ា​នាង​និយាយ។ “វា​នឹង​ធ្វើ​​ឱ្យ​ឯងបាត់​ខឹង​ហើយ​។”“ហ៊ឺ!”  អាគូ​និយាយ​។ “ខ្ញុំមិនចង់ញុំាំទេ!”“តា​​ម៉ា​ចឹបក៏​បានដែរ​?”“ក៏​បាន​!
អញ្ចឹង​ក៏​បានដែរ​​!” អាគូ​និយាយហើយក៏ញុំាំមួយក្អឹក​​​។វាគ្រាន់​បើ​ដែរ​តើ​។នាងញុំាំមួយ​ក្អឹកទៀត​។ ហើយ​មួយ​ក្អឹក​ទៀត។តែ​មួយ​រំពេច​សោះ​ក៏អស់​ពីកែវ​បាត់​។
“កូន​ចង់ញុំាំនំ​​វ៉ាដ៉ា​អត់?” ប៉ា​នាងសួរ​។“នើស!” អាគូនិយាយ​។“តែ​មួយ​ម៉ាត់​ក៏​បានដែរ​?”“អញ្ចឹង​ក៏​បាន!” អាគូ​និយាយ ហើយ​ខាំមួយម៉ាត់​។ ឆ្ងាញ់តើ​។នាងខាំ​មួយ​ម៉ាត់​ទៀត​។ហើយ​មួយ​ម៉ាត់​ទៀត។តែ​មួយរំពេច​​សោះអស់​មួយ​ចាន​បាត់​។
“កូន​ស្រីល្អ” ប៉ា​នាង​និយាយ​។​ “ឥឡូវប្រាប់​ប៉ា​បានទេ​ថា​ហេតុអី​បាន​កូនខឹង​?​”“ មិនប្រាប់ទេ!”“ប៉ា​ធ្វើអី​ខុសម៉ែនទេ?”“អត់​ទេ!”“ម៉ាក់​ធ្វើ​អីខុស​ម៉ែនទេ?”“អត់​ទេ!”“មាន​រឿងអី​មិន​ល្អ​កើតឡើងនៅសាលារៀនម៉ែន​ទេ?”“ប្រហែល!”“អ៎ូ!។”
“កូនចង់​គូរ​វាអត់?” ប៉ា​នាង​សួរ។ នេះ​ក្រដាស និងគូល័រ​។“អញ្ចឹង​ក៏​បាន!” អាគូនិយាយ​។
អាគូគូរ​រូប​​ឥដ្ឋមួយដុំ​...“នេះជាអា​ដុំឥដ្ឋ​ឆ្កួតៗដែលធ្វើ​ឱ្យ​ខ្ញុំចំពប់ជើង​ព្រឹកមិញ។” អាគូនិយយ។​“កូន​និយាយ​ត្រូវ​។ វាពិត​ជា​ដុំ​ឥដ្ឋឆ្កួត​ម៉ែន​!។”
ហើយអា​គូ​គូររូប​ក្មេងប្រុសម្នាក់…“នេះគឺ​ប៊ិកគូជាក្មេង​ប្រុសអាក្រក់​ម្នាក់​!
វា​សើចចំអក​ឱ្យ​ខ្ញុំ​ពេលខ្ញុំដួល!” អាគូ​និយាយ​។“កូន​និយាយ​ត្រូវ។”  ប៉ា​នាង​និយាយ​។  វា​មិនគួរសើចឱ្យ​ កូន​សោះ​។
ហើយអាគូ​គូររូប​នំ​របស់នាង​… “នេះគឺ​នំ​របស់ខ្ញុំ។” អាគូ​​និយាយ​។  “វាជ្រុះ​ចេញ​ពីប្រអប់បាយខ្ញុំ ពេល​ខ្ញុំ​ចំពប់​ជើង​លើអាដុំ​ឥដ្ឋ​ឆ្កួតៗនោះ​!”
ហើយអា​គូ​គូររូប​សត្វក្អែកមួយក្បាល…“នេះជាសត្វ​ក្អែក​ដ៏អាក្រក់​មួយ​ក្បាល​ដែល​ពាំ​យក​នំ​របស់ខ្ញុំទៅបាត់​។“ អាគូ​និយាយ​។“ សត្វក្អែ​កនោះ​ប្រាកដជា​​ឃ្លានខ្លាំងណាស់ហើយ​មើល​ទៅ​។ ប៉ា​នាង​និយាយ​។
ហើយអាគូ​បាន​គូររូប​អ្នក​គ្រូរបស់នាង។“នេះគឺជាអ្នក​គ្រូរបស់ខ្ញុំឈ្មោះ​អាម៉ាឡា” អាគូ​និយាយ​។ “គាត់​ជួយលើក​ខ្ញុំ” ​ពេលខ្ញុំដួល។ “ហើយក្រោយ​មកគាត់​ឱបខ្ញុំទៀត​។”“អ្នកគ្រូ​ពិត​ជា​ចិត្ត​ល្អម៉ែន។” ប៉ា​នាង​និយាយ​។ “ក្រោម​មក​ទៀត​ គាត់ក្តិច​ថ្ពាល់ខ្ញុំ។ ខ្ញុំមិនចូលចិត្តឱ្យ​គេ​ក្តិច​ថ្ពាល់​ខ្ញុំទេ​។”“អ៎ូ!
មាន​ឈឺអត់?”“តែ​បន្តិច​ទេ​។ តែពេលនេះខ្ញុំអត់​មិនអីទេ។”“អ៎ល្អហើយ​អញ្ចឹង!”
“មើលន៎ែកកូនគូររូប​បាន​ល្អណាស់​។” ប៉ា​នាង​និយាយ។“កូន​ពិត​ជាសិល្បករដ៏ចំណានម្នាក់​ម៉ែន!” កូន​ចង់​គូររូបអី​ឱ្យ​ម៉ាក់​កូនអត់​?“អញ្ចឹង​ក៏​បាន!
អាគូ​និយាយ​ហើយចាប់ផ្តើមគូររូប​ថែម​ទៀត។ នេះជាកូន​កណ្តុរសមួយ​ក្បាល​ ហើយនេះគឺជាទូកមួយ​…ហើយនេះជាដើមដូងមួយ​ដើម​…”
“ហើយនេះគឺជាផ្កាឈូករ័ត្នមួយ​ទង​... ហើយនេះគឺជាកង់​របស់ប៉ា​... ហើយនេះគឺជាឆ្កែមួយ​ក្បាល​... ហើយនេះគឺជាកង្កែបមួយ​ក្បាល​...”មួយ​រំពេច​នោះ ​អាគូ​​ភ្លេច​ពីរឿង​ដុំឥដ្ឋ​ដែល​ធ្វើ​ឲ្យ​នាង​ចំពប់​ជើង​ដួល​ហើយ​​។  រឿង​ក្មេង​ប្រុស​ចិត្តអាក្រក់​ ដែលសើចចំអកឱ្យនាង។ ហើយ​និង​រឿង​ក្អែក​លួច​យកនំនាងទៅ​បាត់​។ ហើយអាគូភ្លេចទាំងខឹងទៀត​ផង​។
មាន​រឿង​១០យ៉ាងដែលអ្នកអាច​ធ្វើ​ពេល​អ្នក​ខឹ​ង​ដូច ​អា​គូ៖ ១.
សើចឱ្យឮ​ៗ ហើយលោតចុះឡើងដោយលើក​ដៃទាំងពីរទៅលើ​!២.
ដកដង្ហើមចូល  ដកដង្ហើមចេញ យឺតៗ!៣.
ញុំាំទឹក!
ឬ ទឹក​ដោះគោ​!៤.
ញុំាំផ្លែឈើមួយដុំ​!
ឬ​ក៏ញុំាំនំ​!៥.
ប្រាប់មនុស្សធំពីអារម្មណ៍របស់អ្នក!៦.
សរសេរពីអារម្មណ៍របស់អ្នក!៧.
គូររូប!
ផាត់​ពណ៌!៨.
លេងជាមួយ​ដីឥដ្ឋ!៩.
បង្កើតចម្រៀង​ពីរឿង​ដែល​ធ្វើឱ្យ​អ្នក​ខឹង​!
ច្រៀងវាឱ្យឮៗ !១០.
រាំដូចសត្វ​ស្វា!
នៅក្នុងបន្ទប់ដាក់អីវ៉ាន់មួយ។
កង់របស់ខ្ញុំចេញដំណើរហើយ។ ​​​​​​​​​​​​​​​                                     ​ង៉ឺតង៉តៗ...
ស៊ីក្លូរបស់ខ្ញុំចេញដំណើរហើយ។ ​                                    ង៉ឺតង៉តៗ...
ម៉ូតូរបស់ខ្ញុំក៏ចេញដំណើរដែរ។                                     ​​ ទ្រីនៗ ទ្រីនៗ...
រ៉ឺម៉ករបស់ខ្ញុំក៏ចេញដំណើរដែរ។                                     ទ្រីនៗ ត្រែនៗ...
ឡានរបស់ខ្ញុំចេញដំណើរទៅហើយ។ ខ្ញុំប្រញាប់ណាស់។ ជៀសផ្លូវ!
ជៀសផ្លូវ!
ង៉ោងៗ...
ឡានក្រុងរបស់ខ្ញុំក៏ចេញដំណើរទៅដែរ។ ខ្ញុំក៏ប្រញាប់ដែរ។ ជៀសផ្លូវ!
ជៀសផ្លូវ!
ង៉ោងៗ...
រទេះភ្លើងរបស់ខ្ញុំក៏ប្រញាប់ដែរ។ ​​                                    ឆុកឆាក់ៗ...
ជៀសផ្លូវ!
ជៀសផ្លូវ!
រុឺងៗ...!
ទីតៗ...!
ប្រយ័ត្ន!
ប្រយ័ត្ន!
គ្រាំង...!
ផាំង...!
ប្រាវ...!
ពួកគេស្រែកព្រមគ្នា៖ «អូ!
យើងភ្លេចអ្វីមួយហើយ។»
តុះ!
ពួកយើងជួយរៀបចំគ្នា។ យើងត្រូវបន្ថែមភ្លើងសញ្ញាចរាចរណ៍ទៀតទើបបាន។
ពួកយើងបានធ្វើរួចរាល់ហើយ។ ពេលឃើញភ្លើងពណ៌ក្រហម ត្រូវឈប់។ពេលឃើញភ្លើងពណ៌​លឿង ត្រូវបន្ថយល្បឿន។ពេលឃើញភ្លើងពណ៌បៃតង ទើបចេញដំណើរបាន។
យើងទាំងអស់គ្នាត្រូវគោរពច្បាប់ចរាចរណ៍។
ខ្ញុំចង់ហើរដូចមេអំបៅដែរ។
ធ្វើតាមខ្ញុំមក!
អូ!
ខ្ញុំហើរមិនរួចទេ។
អូ!
ខ្ញុំយកស្លឹកត្នោត   ធ្វើស្លាបសិន។
ខំទទះស្លាបឡើងបង!
ខ្ញុំសាកហើរម្តងទៀត   សិន។
អូ!
ខ្ញុំហើរបានហើយ។
អ្ហា!
ម្តេចក៏ធ្លាក់មកវិញ?
ថ្ងៃនេះ ម្តាយតូតូទិញខ្មៅដៃពណ៌មួយប្រអប់ឱ្យតូតូ។ តូតូត្រេកអរណាស់។             ​ អរគុណម៉ែ!
ខ្ញុំខ្លាចតូតូខួងខ្ញុំណាស់។មែនហើយ!
ខ្ញុំក៏ខ្លាចដែរ។
តុះ!
ពួកយើងនាំគ្នាចេញពីប្រអប់ទៅ។
ពេលចេញពីប្រអប់ ពួកគេក៏បានជួបសៀវភៅគំនូរមួយនៅលើតុ។យី!
គំនូរទាំងនេះស្អាតៗណាស់។ខ្ញុំចូលចិត្តរូបគំនូរទាំងនេះ។ខ្ញុំក៏ចូលចិត្តដែរ។
ហេតុអ្វីរូបគំនូរទាំងនេះគ្មានពណ៌?ខ្ញុំមិនដឹងទេ។ខ្ញុំក៏មិនដឹងដែរ។បើគ្មានខ្មៅដៃពណ៌ទេ រូបនេះក៏គ្មានពណ៌ដែរ។
ហ៊ឺ!
ខ្ញុំមិនចង់ឱ្យគេខួងខ្ញុំទេ ព្រោះវាឈឺណាស់។ ប៉ុន្តែខ្ញុំចង់ឃើញគំនូរទាំងនេះ មានពណ៌ស្អាត។តុះ!
យើងនាំគ្នាត្រឡប់ចូលប្រអប់វិញ។
បន្ទាប់មក តូតូយកខ្មៅដៃ​ ពណ៌ មកផាត់លើគំនូរ។ខ្ញុំនឹងផាត់ពណ៌គំនូរឱ្យបានស្អាត។
ខ្មៅដែពណ៌នាំគ្នាមើលរូបគំនូរដែលតូតូបានផាត់រួចរាល់។គំនូរនេះស្អាតណាស់។ ខ្ញុំស្រឡាញ់វាណាស់។ខ្ញុំក៏ស្រឡាញ់វាដែរ។
ខ្មៅដៃទាំងអស់និយាយព្រមគ្នាថា៖ ខ្ញុំចង់ឃើញគំនូរទាំងអស់នៅក្នុងពិភពលោក មានពណ៌ ស្អាតៗ។
ខ្ញុំភ្ញាក់កណ្ដាលយប់ ហើយស្រេកទឹក។ ខ្ញុំចង់ញ៉ាំទឹកបន្តិច។ ខ្ញុំក៏រកស្បែកជើងខ្ញុំនៅក្រោមគ្រែ។
អូ ព្រះអើយ!
មានខ្លាមួយនៅក្រោមគ្រែខ្ញុំ។
តើពេលនេះ ខ្ញុំគួរធ្វើយ៉ាងម៉េចទៅ?
ខ្ញុំគួរតែហៅម៉ាក់ឬអត់?
ចុះបើខ្លាគ្រហឹម ធ្វើយ៉ាងម៉េចទៅ?
តើខ្ញុំគួរតែទៅគេងវិញឬទេ?
ប៉ុន្តែ ខ្ញុំបាត់ងងុយគេងហើយហ្នឹង។
បន្ទាប់មកក៏មានមនុស្សម្នាក់មកបើកភ្លើង។ អូ!
គឺម៉ាក់ទេតើ!
គាត់កំពុងតែឈរនៅមាត់ទ្វារ
ម៉ាក់ ក៏សួរ៖ "មានរឿងអីកូនសម្លាញ់?
កូនហៅម៉ាក់មែនទេ?"
ខ្ញុំចង្អុលទៅខ្លានោះ។ ម៉ាក់ក៏ឱនទាញខ្លាចេញពីក្រោមគ្រែមក។
អេ!
នេះមិនមែនជាខ្លាទេ។ វាជាអាវក្រៅពណ៌លឿងលាយខ្មៅរបស់ខ្ញុំទេតើ។ ឡេវវា ចាំងដូចភ្នែកខ្លាបេះបិទ។
ខ្ញុំលែងខ្លាចហើយ!
ម៉ាក់ក៏យកទឹកឲ្យខ្ញុំផឹក។
ឥឡូវ ខ្ញុំបិទភ្នែកគេងវិញហើយ ក្រែងយល់សប្តិឃើញខ្លាមែនទែននៅក្នុងព្រៃ!
វាមិនមែនជាការងាយស្រួលទេក្នុងការធ្វើជាខ្លា។ មែនហើយសត្វខ្លាគឺស្រស់ស្អាតនិងសាហាវ។
ប៉ុន្តែសត្វខ្លាក៏ធំនិងធ្ងន់ផងដែរ។នេះធ្វើឱ្យពួកគេមានការលំបាកក្នុងការរកអាហារ។
វាចេញរកចំណីជាង​២០​ដងក្នុងមួយថ្ងៃ
នៅពេលសត្វខ្លាឆ្លងកាត់ព្រៃ។KHAU!
KHAU!
KHAK!សត្វស្វាបានស្រែកដូច ជាបុរសចំណាស់ក្អក!
អេអូអូអូ!
HAWOOOO!សត្វក្តាន់ស្រែកសំលេងដូចជាឆ្កែខ្លាច!អេអូអូអូ!
HAWOOOO!
អូ!
អូ!
អូ!សត្វក្តាន់ប្រទះឃើញក៍ស្រែកដូចជាបក្សីតូច!អូ!
អូ!
អូ!
សត្វក្នុងព្រៃទាំងមូលដឹងថាខ្លានៅទីនេះ!អេហ៊ូយូ?
អេហ៊ូយូ?សត្វខ្លាឆ្ងល់ថាតើមានមនុស្សជាច្រើនមកទីនេះឬ?
នេះជាគោ ។
គោស៊ីចំបើង ។
នេះជាមាន់ ។
មាន់ស៊ីពោត ។
នេះជាសេះ ។
សេះស៊ីដើមចេក ។
នេះជាដំរី ។
ដំរីស៊ីអំពៅ ។
នេះជាតោ ។
តោស៊ីសាច់ឆៅ ។
ពួកវារស់បានដោយស៊ីចំណី ។
ចំណីតោខុសគេ ។ វាស៊ីសាច់ឆៅ ។
ខ្ញុំជាក្មេងស្រីធំហើយ។ ​ខ្ញុំអាចដើរទៅខាងក្រៅផ្ទះម្នាក់ឯងបាន។
វាងងឹតណាស់!
តើមាននរណានៅទីនេះទេ?
តើជានរណាទៅ?
អូ!
តាមពិតឆ្មាសោះ។ ខ្ញុំមិនខ្លាចទេ។
ខ្ញុំឃើញរបស់មួយធំ ហើយងងឹតនៅទីនោះ!
តើជាអ្វីទៅ?
អូ!
តាមពិតអណ្តូងសោះ។ ខ្ញុំមិនខ្លាចទេ។
រួចចុះសំឡេងនេះ?
ក្រាក ក្រាក ក្រាក!
តើជាអ្វីទៅ?
តាមពិតបងស្រីខ្ញុំសោះ។ គាត់កំពុងតែដងទឹកចេញពីអណ្តូង។ ខ្ញុំមិនខ្លាចទេ។
ខ្ញុំឮស្នូរជើងមនុស្សដើរ!
តើជានរណាទៅ?
តាមពិតម៉ែខ្ញុំសោះ។ គាត់មកផ្ទះវិញហើយ។
ខ្ញុំជាក្មេងស្រីធំហើយ។
ខ្ញុំមិនខ្លាចអ្វីទាំងអស់!
អ្នកគ្រូកូម៉ាល កំពុងបង្ហាញនៅក្នុងថ្នាក់ទី១(ក)អំពីជំហានរាំសម្រាប់ម៉ោងសិល្បៈនៅថ្ងៃពុធ។
ថាកា-ទីមី-ថៃ!
‹‹លើកដៃឆ្វេងឡើងឱ្យខ្ពស់››។
អូរ ៗ!
ហ្គាពូ លើកដៃស្ដាំរបស់នាងឡើង។ ហ្គាពូ មិនអាចរាំបានទេ!
ប៊ីភីធី-ប៉ុបៗ-ប៊ូម!
‹‹រត់យ៉ាងលឿនជុំវិញបន្ទប់››។
អូរ ៗ!
ហ្គូាពូ រត់យឺតខ្លាំងណាស់។ ហ្គាពូ មិនអាចរាំបានទេ!
ថាកា-ឌីណា-ឌីន-តាក់!
‹‹អ្នកទាំងអស់គ្នា លោតឡើង››។
អូរ ៗ!
ហ្គាពូ អង្គុយចុះ។ហ្គាពូ មិនអាចរាំបានទេ!
ឌូបី-ឌុប-ឌីដលី-ឌីនៗ!
‹‹បត់ជើងស្ដាំរបស់អ្នកទៅក្រោយ››។
អូរ ៗ!
ហ្គាពូ បែរជាលើកជើងស្ដាំរបស់នាងទៅមុខទៅវិញ។ ហ្គាពូ មិនអាចរាំបានទេ!
គ្រប់គ្នាសើចចំអក ហើយចង្អុលទៅនាង ដែលបានធ្វើខុស។ប៉ុន្តែអ្នកគ្រូកូម៉ាលដឹងថាត្រូវធ្វើបែបណាហើយ។អ្នកគ្រូក៏ប្រាប់អ្នកទាំងអស់គ្នានៅក្នុងថ្នាក់ ‹‹ធ្វើតាមហ្គាពូ!››
ថាកា-ឌីម៉ី-ថៃ!លើកដៃទាប លើកដៃខ្ពស់។ប៊ីភីធី-ប៉ុបៗ-ប៊ូម!
រត់លឿន និងយឺតជុំវិញបន្ទប់។ថាកា-ឌីណា-ឌីន-តាក់!
វាមិនមានបញ្ហាទេ ទោះជាអង្គុយចុះ ឬក្រោកឈរនោះ។ឌូបី-ឌុប-ឌីដលី-ឌីនៗ!
គ្រាន់តែប្រាដកថាអ្នកបានចូលរួម។
﻿ហ្គាពូអាចរាំបានហើយ។ហើយអ្នកក៏អាចរាំបានដែរ!
កូនឆ្មាបីបានជួបនឹងឆ្កែធំ។
កូនឆ្មាខ្លាចឆ្កែ។
កូនឆ្មានាំគ្នារត់។
ឆ្កែរត់តាមកូនឆ្មា។
កូនឆ្មាប្រឹងរត់ រត់ រត់...
កូនឆ្មារត់ទៅបុកកូនចាប។
កូនឆ្មានៅតែរត់ រត់ រត់។
កូនឆ្មារត់ទៅបុកកុមារតូច។
កូនឆ្មានៅតែរត់ រត់ រត់បន្តទៀត។
ពួកគេបានរត់នៅលើបន្ទះក្តារវែងមួយ។
វីវរហើយ ជួយផង!
ជួយផង!
ឆ្កែក៏រត់មកទាន់។សប្បាយណាស់!
ខ្ញុំបានរត់លេងជាមួយពួកឯង។
កូនឆ្មាក៏ដើរត្រឡប់មកវិញ។ ពួកគេប្រឡែងលេងជាមួយគ្នា។
នីសា មានបំណងប្រាថ្នាចង់ទៅលេងព្រៃ។ គ្រូរបស់នាង អានរឿងជាច្រើន​អំពី​សត្វខ្លាឱ្យសិស្សនៅក្នុងថ្នាក់ស្តាប់។ នីសា ចូលចិត្តស្ដាប់រឿងទាក់ទងនឹងព្រៃឈើ និង​សត្វ។
ថ្ងៃមួយ បំណងប្រាថ្នារបស់ នីសា ក្លាយជាការពិត!
មន្ត្រីព្រៃឈើជាន់ខ្ពស់ម្នាក់ឈ្មោះ ឃែ ចាចា បានអញ្ជើញនីសា និងមិត្តភក្ដិរបស់នាងទៅលេងព្រៃឈើមួយកន្លែងឈ្មោះថា ព្រៃអភិរក្សខ្លា "កញ្ញា"។​ នីសា និង​មិត្តភក្ដិ សប្បាយចិត្ដញញឹមបិទមាត់មិនជិត។ ពួកគេនឹងទៅលេងព្រៃនោះមួយថ្ងៃមួួយយប់!
ពីសាលារៀនទៅព្រៃនោះត្រូវជិះឡានក្រុងអស់ពេលបួនម៉ោង។ នៅពេលដែលនីសា ចុះពីលើរថយន្ដ មានអ្នកមកចាប់ដៃរាក់ទាក់ ហើយអង្អែលក្បាលនាង រួចនិយាយថា «ស្វាគមន៍ការមកដល់ព្រៃអភិរក្សខ្លា កញ្ញា»។ គាត់ជាមន្ត្រីព្រៃឈើឈ្មោះ ឃែ ចាចា។
នីសា និងមិត្តភក្ដិឈ្មោះរ៉ានី មិថុនា និងទេវី នៅក្បែរគ្នា។ មិថុនា និយាយ​ «ស្រូបខ្យល់អាកាសមើល៍។ សុទ្ធតែជាក្លិនដើមឈើ និងស្លឹកឈើ»។ រ៉ានី បន្ថែមថា «ខ្យល់នៅទីនេះបរិសុទ្ធស្អាត ដូចបានលាងជាមួយសាប៊ូហើយ»។
ឥឡូវ ថ្ងៃជិតលិចហើយ។ មន្ត្រីឈ្មោះឃែ ចាចា និង មន្ត្រីព្រៃឈើផ្សេងទៀត រៀបរាប់ប្រាប់អំពីព្រៃឈើដែលនីសា ​និងមិត្តភក្តិ ត្រូវទៅលេងនៅថ្ងៃស្អែក។ ពួកគាត់បានចាក់សំឡេងសត្វព្រៃ និងបក្សីឱ្យក្មេងៗស្តាប់ និងចំណាំ។
ក្ងាក ក្ងាក ក្ងាក!​ «ជាសំឡេងរបស់សត្វក្ងោក»។ អូវ អូវ អូវ!
«ខ្ញុំស្គាល់ថា នេះជាសំឡេងសត្វក្ដាន់»។ ច្រិច ច្រិច ច្រិច!
«នេះជាសំឡេងចង្រិត»។ ស្អែកឡើង នីសា ភ្ញាក់ពីគេងនៅម៉ោងប្រាំព្រឹក។ អាកាសធាតុត្រជាក់មែនទែន។ គ្រប់គ្នាស្លៀកសម្លៀកបំពាក់ក្រាស់ៗដើម្បីឱ្យកក់ក្តៅ​ ហើយនាំគ្នាឡើងរថយន្ដក្រុង។ ពូ រ៉ាវី ដែលជាអ្នកនាំផ្លូវ ប្រាប់ថា «នៅជុំវិញយើងនេះ មានស្មៅខ្ពស់ៗ គ្របដណ្តប់ដោយអ័ព្ទក្រាស់ៗ»។ នីសា មានអារម្មណ៍នៅក្នុងមាត់នាងមានខ្យល់ត្រជាក់ ក្លិនប្រហើរដូចជីរអង្កាម។
«ស៊ូត!
ស៊ូត!» ពូរ៉ាវី និយាយខ្សឹបតិចៗថា «មានឆ្កែចចកពីរក្បាលនៅក្បែរឡានយើង»។ គ្រប់គ្នាក្នុងឡានផ្ទៀងត្រចៀកស្ដាប់។ ពួកគេឮសំឡេងស្មៅបក់បោកប៉ះគ្នា និងសំឡេងជាន់លើស្លឹកឈើងាប់ លាន់ឮ​ ប្រឹបៗ នៅពេលដែលឆ្កែចចករត់ចូលព្រៃក្រាស់។
ពូរ៉ាវី ខ្សឹបប្រាប់ម្ដងទៀតថា «ធំជាងក្តាន់ជាសត្វប្រើស កំពុងឈរនៅខាងឆ្វេងផ្លូវ។ ប្រើសនោះមានពណ៌ត្នោត ហើយមានស្នែងនៅលើក្បាល»។ អ្នកគ្រប់គ្នានៅលើឡានក៏ងាកទៅខាងឆ្វេងផ្លូវ។ ឮសំឡេង ហាក!
ហាក!
ហាក!
ប្រើស រត់ទៅហើយ។ នីសា លាន់មាត់ថា​ «សំឡេងឮដូចស៊ីប្លេឡានធំ»។ ក្មេងស្រីទាំងអស់គ្នាផ្ទុះសំណើច។
បន្តិចក្រោយមក អាកាសធាតុកាន់តែត្រជាក់។ ពូរ៉ាវី ប្រាប់ថា «ឥឡូវនេះ យើងនៅជិតស្ទឹង»។ នីសា ឮសំឡេងទឹកហូរ វ៉!វ៉!
និងសំឡេងបក្សីជាច្រើនស្រែកចេចចាចពីលើចុងឈើ។
មានឮសំឡេង វួច វួច វួច!
រស្មី និយាយថា "នោះជាសំឡេងហួច"។ ពូរ៉ាវី និយាយថា "ត្រូវហើយ រស្មី នោះជាសំឡេងហួចរបស់សារិកាកែវ"។មានឮសំឡេង កិច កិច​ កិច!
ពូរ៉ាវី ប្រាប់ថា «ជាសំឡេងចាបព្រៃ»។
ស្លឹកឈើស្តើងៗធ្លាក់ចុះមក។ កូនស្វាតូចៗកំពុងលេងជាមួយស្លឹកឈើ!
នីសា រើសស្លឹកឈើមួយដែលធ្លាក់លើនាង។ វាមានក្លិនស្រស់ស្រាយ និងបរិសុទ្ធ ដូចក្លិនព្រៃឈើដែរ។
ឡានក្រុងចាប់ផ្ដើមធ្វើដំណើរឡើងទៅលើភ្នំ។ «ប៉ះវល្លិ៍នេះមើល៍។ វាដូចខ្សែមួយយ៉ាងមាំ។ ស្លឹកវាដូចសំឡីដែរ»។ គេនាំគ្នាស្ទាបវល្លិ៍នោះម្តងម្នាក់ៗ។ ពូរ៉ាវី ប្រាប់ថា "នេះគេហៅថា វល្លិ៍ព្រៃ (ម៉ាហ៊ុល-mahul)។ ស្លឹកវាគេយកធ្វើចានតូចៗ។
មានឮសំឡេង ក្ងាក!
ក្ងាក!
ក្ងាក!
ពូរ៉ាវី លាន់មាត់ថា «ក្ងោកនៅខាងស្ដាំដៃ»។
នីសា សួរ «តើក្ងោកកំពុងរាំមែនទេពូ?» ពូរ៉ាវី ឆ្លើយថា «មែនហើយ ។ ហើយស្លាបក្ងោកខែត្រជាក់ភ្លឺចែងចាំងពេលត្រូវពន្លឺថ្ងៃ គឺភ្លឺចាំងដូចគ្រាប់ត្បូង» ។ នីសា និយាយថា «ស្អាតណាស់»។
មកដល់ត្រឹមពេលនេះ ក្មេងស្រីគ្រប់គ្នាឃ្លានហើយ។ ពួកគេឈប់នៅកន្លែងបោះជំរំដើម្បីទទួលទានអាហារពេលព្រឹក។ បន្ទាប់មក មន្ត្រីឈ្មោះ ឃែ ចាចា បានប្រកាសរឿងភ្ញាក់ផ្អើលមួយ «មានដំរីមួយចំនួននៅទីនេះ។ យើងអាចប៉ះដំរីទាំងនោះថ្នមៗបាន មិនអីទេ។ "ក្មេងស្រីទាំងអស់នាំគ្នាស្រែកហ៊ោយ៉ាងសប្បាយរីករាយ។ បន្ទាប់មក អ្នកនាំផ្លូវក៏ដឹកដៃនីសា ទៅប៉ះដំរីឈ្មោះ តារា។
អ្នកនាំផ្លូវ យកដៃរបស់នីសា ដាក់លើពោះរបស់តារា។ វ៉ូម!
នីសា ឮសំឡេងតារា យោលជើង។ នីសា អាចដឹងថា តារា មានកម្លាំងខ្លាំង។តារា បញ្ចេញសំឡេងតិចៗ ហើយដាក់ប្រមោយលើដៃរបស់នីសា រាវរកចំណី។ នីសា ញញឹមរហូត នៅពេលដែលនាងបានប៉ះប្រមោយដំរី ដែលទន់សើម។ ឥឡូវ ដល់ពេលត្រឡប់ទៅវិញហើយ។ នៅតាមផ្លូវត្រឡប់មកវិញ មានគោព្រៃឆ្លងកាត់។ ពូរ៉ាវី ប្រាប់ថា​ «គោព្រៃកំពុងតែស៊ីស្មៅ។ ខ្លួនវាពណ៌ខ្មៅ ប៉ុន្ដែ ចុងក្រចកជើងវាពណ៌ស។ ហាក់ដូចជាគោព្រៃចេះពាក់ស្រោមជើងដែរ»។ គ្រប់គ្នាអស់សំណើច សើចយ៉ាងក្អាកក្អាយ។ បន្តិចក្រោយមក ក៏មានសំឡេងគ្រហឹមលាន់ឮឡើង។
ហ៎!
ហ៎!​ សំឡេងគ្រហឹម បន្លឺម្ដងទៀតហើយ។ ពូរ៉ាវី ពន្យល់ថា «ខ្លានៅឆ្ងាយពីទីនេះណាស់ ប៉ុន្តែ ប្រហែលជាវាឃើញយើង ហើយចង់ឱ្យពួកយើងដឹង»។
នីសា និងមិត្តភក្ដិ ធ្វើដំណើរចាកចេញពីឧទ្យាននេះយ៉ាងសប្បាយរីករាយ។ ដើម្បីស្គាល់ព្រៃនេះគឺមានវិធីស្វែងយល់ច្រើនយ៉ាង។ ពួកគេរង់ចាំថ្ងៃត្រឡប់មកលេងព្រៃអភិរក្សខ្លា «កញ្ញា» នេះម្ដងទៀត។
នេះគឺជារឿងពិត។នៅខែ មករា ឆ្នាំ ២០១៧ មូលនិធិ Last Wilderness Foundation ដោយសហការជាមួយនឹងនាយកដ្ឋានព្រៃឈើកញ្ញា​( Kanha Forest Department នៅប្រទេសឥណ្ឌា) បានរៀបចំការបោះជំរំមួយសម្រាប់សិស្សសាលាពិការភ្នែកចំនួន ២៣ នាក់ មកពី Ananya Manav Sai Samiti នៅ Jabalpur។ សិស្សទាំងនេះធ្វើដំណើរស្វែងយល់ពីធម្មជាតិ និងសត្វព្រៃ ដោយប្រើប្រាស់វិញ្ញាណជំនាញរបស់ខ្លួនស្វែងយល់ពីព្រៃឈើយ៉ាងសប្បាយរីករាយ។
អំពីអង្គការ Last Wilderness Foundation អង្គការ Last Wilderness Foundation គឺជាអង្គការមួយដែលធ្វើការជាមួយកុមារនៅក្នុងតំបន់ទីក្រុង និងជនបទ ដើម្បីផ្សព្វផ្សាយការយល់ដឹងអំពីសត្វព្រៃ និងជីវៈចម្រុះ ហើយឱ្យកុមារយល់ដឹងអំពីការអភិរក្ស និងបរិស្ថាន។សម្រាប់ព័ត៌មានលម្អិត សូមចូលទៅកាន់គេហទំព័រ www.thelastwilderness.org។
កូនពពែតូចរៀបចំទៅសាលារៀនរួចរាល់។ ឯកសណ្ឋានរបស់វា​ ស្អាតបាត និង​ភ្លឺចែងចាំង។​ សក់របស់វាវិញ រលោង​​​ និងសិតយ៉ាងស្អាត។
នៅពេលទៅដល់សាលា វាកាន់ដៃឪពុករបស់វាយ៉ាងជាប់។ "សាលានេះពិតជាធំណាស់!​ ខ្ញុំតែងតែវង្វេង" វានិយាយតិចៗទៅកាន់ឪពុករបស់វា។ ឪពុករបស់វាតបថា "កុំបារម្ភអី!​ នៅទីនេះមានកូនពពែតូចៗជាច្រើនដូចកូនដែរ។​ នៅទីនេះ កូននឹងរីករាយ។ ន្តែកូនពពែតូចនៅតែព្រួយបារម្ភពីពពែធំៗ​ ដែលមានស្នែងកោង។
កូនពពែតូចដើរចូលថ្នាក់រៀនដោយអឹមអៀន។ អ្នកគ្រូ ប៊ីឡូ ក៏ប្រាប់កូនពពែទាំងអស់ឲ្យឈរជាជួរ និងច្រៀងចម្រៀងពពែ។ "មែ មែ ផ្លែមៀន បា​ បា​ ប៉េងប៉ោះ ប៉ា ប៉ា​ ផ្លែប៉ោម នេ​ នេ ផ្លែននោង"
កូនពពែចូលចិត្តចម្រៀងនេះណាស់។​ ប៉ុន្តែវាមិនអាចចាំគ្រប់ពាក្យបាន វាក៏ច្រៀងដោយប្រើពាក្យខ្លួនឯង។ "មែ​ មែ ម៉ាក់ម៉ាក់ បា​ បា បាបា ប៉ា ប៉ា ប៉ាប៉ា នេ​ នេ ស្អាតជានិច្ច"
កូនពពែតូចច្រៀងឮៗ ហើយច្បាស់ៗ។ វាច្រៀងហើយ ច្រៀងទៀត បើទោះបីជាពពែដទៃទៀតបានឈប់ក៏ដោយ។ អ្នកគ្រូ ​ប៊ីឡូ ក៏ស្តីបន្ទោសកូនពពែថា "ឈប់ ឈប់!
កុំច្រៀងវា​ដោយប្រើពាក្យដោយខ្លួនឯងបែបណឹង។ ឈប់ច្រៀងទៅ!"
បន្ទាប់មកគាត់ក៏ឲ្យកូនពពែតូចទៅអង្គុយនៅកៀនថ្នាក់។ "ហា​ ហា!"
កូនពពែដទៃទៀតសើចចំអកដាក់វា។
បន្តិចក្រោយមក ដល់ម៉ោងកីឡា។​ "លោត!
"​​ អ្នកគ្រូ ហប់ពី​ (អ្នកគ្រូ កីឡា) ស្រែកប្រាប់កូនពពែទាំងអស់។ ពេលនោះ កូនពពែតូច ក៏ឃើញស្រមោចជាច្រើនវារជាជួរ។​ តើស្រមោចទាំងនេះកំពុងទៅទីណា?
កូនពពែតូចក៏ចាប់ផ្តើមវារតាមក្រោយស្រមោចទាំងនោះ។ "ឈប់!
កុំវារ!"
អ្នកគ្រូ ហប់ពី ស្រែកទៅកាន់កូនពពែតូច។ "ហា!​ ហា!"
កូនពពែដទៃទៀតសើចចំអកដាក់វា។
កូនពពែតូចមានអារម្មណ៍ក្រៀមក្រំ។ នៅពេលអាហារថ្ងៃត្រង់ គ្មាននរណាម្នាក់មកអង្គុយជិត និងនិយាយរកវាឡើយ។ តក់ៗ!
ទឺកភ្នែករបស់វាធ្លាក់ចុះមកលាយជាមួយនឹងអាហាររបស់វា ដែលធ្វើឲ្យអាហារនោះមានរសជាតិប្រៃ។
ពេលមុនចូលគេង កូនពពែតូចប្រាប់ម្តាយរបស់វាទាំងអស់អំពីចំរៀងពពែ និងម៉ោងកីឡានោះ។ ម្តាយរបស់កូនពពែតូចលួងលោមវា។ "ចំរៀងដែលកូនច្រៀង ពិតជាពិរោះណាស់!
ហើយកូនក៏បានវារដោយមិនបានរំខាននរណាដែរ!"
ក្រោយមក គាត់ទៅអោបកូនពពែតូច ហើយថើបវាមុននឹងចូលគេង។
នៅថ្ងៃបន្ទាប់ កូនពពែតូច​ខិតខំច្រៀងចម្រៀងឲ្យត្រឹមត្រូវ។​ ពេលម៉ោងកីឡា វាចងចាំថាត្រូវលោត តែមិនមែនវារទេ។
បន្ទាប់មក ដល់ម៉ោងគំនូរ។​ អ្នកគ្រូពពែដូធី ប្រាប់ទៅសិស្សទាំងអស់​ថា "ចូរកូនៗ គូរបន្ទាត់ត្រង់ និង​បន្ទាត់កោង!"
ពេលនោះ កូនពពែតូចប្រទះឃើញសត្វមេអំបៅដែលមានពណ៌ចម្រុះដោយឆ្នូតខ្មៅនិងក្រហម ហើយមាន​នូវស្នាមអុចៗនៅលើស្លាបរបស់វា។ ឃើញដូចនោះ កូនពពែតូច ក៏គូររូបមេអំបៅវិញ។ អ្នកគ្រូពពែដូធី មិនពេញចិត្តទេ។ គាត់ស្ដីបន្ទោសទៅកូនពពែថា " កូនពពែតូច អ្នកគ្រូបានប្រាប់ឲ្យគូរបន្ទាត់ត្រង់ និងបន្ទាត់កោងណា!
ហេតុអ្វីបានជាកូនគូរមេអំបៅទៅវិញ។" "ហា!
ហា!"
កូនពពែដទៃទៀត ក៏នាំគ្នាសើចចំអកដាក់កូនពពែតូច។
បន្ទាប់មក ដល់ម៉ោងគំនូរ។​ អ្នកគ្រូពពែដូធី ប្រាប់ទៅសិស្សទាំងអស់​ថា " ចូរកូនៗ គូរបន្ទាត់ត្រង់ និង​បន្ទាត់កោង!"
ពេលនោះ កូនពពែតូចប្រទះឃើញសត្វមេអំបៅដែលមានពណ៌ចម្រុះដោយឆ្នូតខ្មៅនិងក្រហម ហើយមាន​នូវស្នាមអុចៗនៅលើស្លាបរបស់វា។ ឃើញដូចនោះ កូនពពែតូច ក៏គូររូបមេអំបៅវិញ។ អ្នកគ្រូពពែដូធី មិនពេញចិត្តទេ។ គាត់ស្ដីបន្ទោសទៅកូនពពែថា "កូនពពែតូច អ្នកគ្រូបានប្រាប់ឲ្យគូរបន្ទាត់ត្រង់ និងបន្ទាត់កោងណា!
ហេតុអ្វីបានជាកូនគូរមេអំបៅទៅវិញ។" "ហា!
ហា!"
កូនពពែដទៃទៀត ក៏នាំគ្នាសើចចំអកដាក់កូនពពែតូច។
ដល់ម៉ោងអាហារថ្ងៃត្រង់ កូនពពែតូចអង្គុយតែម្នាក់ឯង​ ហើយ​ញុំាផ្លែត្រសក់របស់វា។ រំពេចនោះ មានសំឡេងតិចៗនិយាយទៅកាន់វាថា "តើឯងអាចបង្រៀនខ្ញុំគូររូបទូកបានទេ?"
វាជាសំឡេងរបស់កូនជ្រូក ភីគី មួយក្បាល ដែលមកពីថ្នាក់រៀនកូនជ្រូក។ នាងមានមាឌល្អិតជាងកូនពពែតូច។
កូនពពែតូចនិយាយថា "ខ្ញុំមិនចេះគូររូបទូកទេ។" កូនជ្រូក ភីគី តបទៅវិញថា "អូ​ ប៉ុន្តែគ្រប់គ្នានិយាយថា ឯងបានគូររូបទូកនៅក្នុងថ្នាក់ថ្ងៃនេះ។" កូនពពែតូចប្រាប់វិញថា "វាជារូបមេអំបៅទេតើ"។ កូនជ្រូក ភីគី បើកភ្នែកធំៗសម្លឹងមើលមុខកូនពពែតូច ហើយកូនពពែតូច ​ក៏ចាប់ផ្តើមគូរនៅលើដី។
កូនពពែតូចបានគូររូបមេអំបៅ ទូក និង​ដើមឈើ។ កូនជ្រូកញីប្រមូលយកស្លឹកឈើជ្រុះ និងផ្កាមួយចំនួន ទៅដាក់លើរូបគំនូរ។ កូនជ្រូក ភីគី និយាយថា "តោះ ស្រមៃថាពួកយើងកំពុងនៅក្នុងសួនច្បារ!"
កូនពពែតូចសើចក្អាកក្អាយ ហើយនិយាយថា "ខ្ញុំចេះច្រៀងចម្រៀងថ្មីមួយ!
"។ ​ពួកគេលោតចុះលោតឡើង​ និងច្រៀងចម្រៀងរួមគ្នា។
ពេលត្រលប់មកពីសាលាវិញ កូនពពែតូចនិយាយប្រាប់ម្ដាយរបស់វាអំពីមិត្តភក្តិថ្មី។ កូនពពែតូចទទូចសុំម្ដាយថា "តើម៉ែអាចចិតសំបកផ្លែប៉ោមស្រួយៗថែមសម្រាប់ ភីគីបានទេ?
"។ "បាន កូន" ម្ដាយកូនពពែតូចបានយល់ព្រម។នារាត្រីនោះ កូនពពែតូចគេងលង់លក់យ៉ាងលឿន។ វាបានសុបិន​ឃើញ កូនជ្រូក ភីគី និងពពែធំៗទាំងអស់ដែលមានស្នែងកោង រាំលេងក្នុងសួនច្បារ។ “ត្រៀម លោត ឈាន ទាត់!
តោះយើងស្រែកថា មែមែៗៗៗ!
ត្រៀម លោត ឈាន ទាត់!
តោះយើងស្រែកថា បាបាៗៗៗ!....
ត្រៀម លោត ឈាន...” នៅខាងមុខគេ កូនពពែតូចគឺជាមេក្រុមរាំចង្វាក់ថ្មីនេះ។ ហើយវាក៍បន្តយល់សប្តិយ៉ាងសប្យាយទៀត។
ថ្ងៃអាទិត្យ ប៉ាម៉ាក់របស់ ម៉ានូ បានទិញអាវភ្លៀងពណ៌ក្រហមមួយឲ្យ ម៉ានូ។ ម៉ាក់!
តើខ្ញុំអាចពាក់វាឥឡូវនេះបានទេ?
ម៉ានូ សួរម្តាយ។ មិនបានទេកូន ពេលនេះមេឃស្រឡះ អត់មានភ្លៀងទេម្ដាយតប។
ថ្ងៃចន្ទ មេឃបើកថ្ងៃស្រឡះល្អណាស់។​​ ម៉ាក់!
ថ្ងៃនេះនឹងមានភ្លៀងឬអត់?
ម៉ានូ សួរ។ថ្ងៃនេះអត់មានភ្លៀងទេ ម៉ានូ។ បើកូនពាក់អាវភ្លៀង កូននឹងចម្លែកខុសពីគេហើយ ម្ដាយ ម៉ានូ និយាយ។
ថ្ងៃអង្គារ មេឃមានពណ៌ខៀវ។ម៉ាក់!តើពេលណាបំណងកូនក្លាយជាការពិត?
ម៉ានូ សួរ។ មិនមែនថ្ងៃនេះទេកូន មានតែពពក​សមួយដុំនៅលើមេឃហ្នឹង!
ម្ដាយឆ្លើយ។
ថ្ងៃពុធ មេឃក្ដៅណាស់​។ ម៉ាក់!
ហេតុអ្វីបានជាមេឃអត់ភ្លៀង?ម៉ានូ សួរ។ «កូនប្រុស!
ម៉ាក់គិតថាមេឃនឹងភ្លៀងឆាប់ៗនេះ។ ប្រហែលជាមុនពេលថ្ងៃត្រង់នេះ ម្ដាយតប។
ថ្ងៃព្រហស្បតិ៍ ម៉ានូ បានទៅដើរលេង។​ ម៉ាក់!
បើមានភ្លៀងធ្វើម៉េចទៅ?
តើកូនអាចយកអាវភ្លៀងទៅជាមួយបានទេ?
ម៉ានូ សួរ។ ទេកូន!
មេឃមានពពកពណ៌សនៅខ្ពស់ណាស់ ថ្ងៃនេះមេឃមិនភ្លៀងទេ ម្ដាយនិយាយ។
ថ្ងៃសុក្រ មេឃមានពពកច្រើន។​  ម៉ាក់!
តើថ្ងៃនេះនឹងមានភ្លៀងដែរទេ?
ម៉ានូ សួរម្ដាយឮៗ។ មេឃប្រហែលជាភ្លៀង ព្រោះមានពពកខ្មៅនៅទាបបែបនេះ ម្ដាយប្រាប់កូន។
ថ្ងៃសៅរ៍ មានសំឡេងផ្គរលាន់​។ ​ គ្រឹមៗ!
ម៉ាក់!
វាជាសំឡេងផ្គរលាន់មែនទេ?
វានឹងមានភ្លៀងឆាប់ៗនេះមែនទេ?"
ម៉ានូ សួរម្ដាយ។
ទីបំផុត មេឃក៏ចាប់ផ្ដើមភ្លៀង។ អូហ៍!
មេឃភ្លៀងហើយ មេឃភ្លៀងហើយ ម៉ានូ ច្រៀងហើយរត់ចេញទៅខាងក្រៅ។
ម៉ានូ!
ម្ដាយ​ស្រែកហៅនិងរត់តាម ម៉ានូ កូនភ្លេចអាវភ្លៀងរបស់កូនហើយ!
ខ្ញុំមិនអាចចាក់អាវ ឆ្មាមិនអាចសរសេរ​ ត្រីមិនអាចព្រិចភ្នែក...
...ជ្រូកមិនអាចហោះ!
ឆ្កែមិនអាចរាំ ស្រមោចមិនអាចអាន ក្អែកមិនអាចច្រៀង...
...ស្វាមិនអាចធ្វើម្ហូប!
ប៉ុន្តែ ស្វាអាចតោងយោលទៅមកបាន!
ក្អែកអាចបូល... ស្រមោចអាចខាំ... ឆ្កែអាចព្រុស!
ជ្រូកអាចស៊ី ត្រីអាចហែលទឹក ឆ្មាអាចលោត... ហើយខ្ញុំអាចអានអក្សរបាន!
បក្សីស្រែក ឆ្លើយឆ្លងគ្នាយ៉ាងខ្ញៀវខ្ញារ។
សត្វខ្លែងស្រែក ខ្វា ខ្វា!
ដូចកូនង៉ែតយំ ង៉ា ង៉ា!
សត្វខ្លែងស្រែក ខ្វា ខ្វា!
ដូចកូនង៉ែតយំ ង៉ា ង៉ា!
សត្វលលកថ្ងូរ ហឺះ ហឹះ!
ដូចគេចាក់ក្រឡេកឱ្យសើច ហឺះ ហឺះ!
សត្វតាវៅបូល ប៉ៅ ប៉ៅ!
ដូចញញួរជាងដំដែក ឮ ប៉ុក ប៉ុក!
ខ្វា ខ្វា ខ្វា!​ វួច !
ហឹះ ហឹះ!
ប៉ៅ!
តើនេះជាសំឡេងបក្សីណាមួយ?
នេះគឺជាសំឡេងរបស់បក្សីកន្ទុយវែងដ្រុងហ្កូ (Drongo)។ ដ្រុងហ្កូ អាចធ្វេីតាមសំឡេងបក្សីផ្សេងទៀតបាន!
ខ្វា ខ្វា ខ្វា!​ វួច !
ហឹះ ហឹះ!
ប៉ៅ!
យេីងប្រហែលជាមិនអាចដឹងថា បក្សីកំពុងនិយាយអ្វីនោះទេ ប៉ុន្តែ យេីងអាចដឹងថាសំឡេងណាជាសំឡេងរបស់បក្សីណាមួយ។
ឥឡូវនេះ ខ្ញុំធំហើយ។ ខ្ញុំអាចគូររូប ហើយខ្ញុំអាចធ្វើអ្វីៗបាន។
ខ្ញុំគូររូបម្តាយរបស់ខ្ញុំ គាត់អង្គុយស្ងៀម។
ខ្ញុំគូររូបប្អូនស្រីរបស់ខ្ញុំ នាងមិនអង្គុយស្ងៀមទេ។
ខ្ញុំគូររូបជាច្រើន។
ប៉ុន្តែ ខ្ញុំត្រូវបានប្រាប់មិនឱ្យគូរលើជញ្ជាំងទេ។
ខ្ញុំអាចធ្វើអ្វីៗបាន។
ខ្ញុំគូររូបឆ្មា។ ឆ្មានោះធាត់។
ខ្ញុំបត់រូបត្រី។ ត្រីនោះតូច។
ខ្ញុំបត់រូបទូកក្រដាស រូបចាប និងរូបយន្តហោះ។
ខ្ញុំធ្វើផ្ទះនិងរថភ្លើងជាច្រើន។
ប្អូនស្រីខ្ញុំធ្វើឱ្យរញ៉េរញ៉ៃអស់!
ខ្ញុំអាចធ្វើអ្វីៗជាច្រើន។ ប៉ុន្តែ ប្អូនស្រីខ្ញុំមិនអាចធ្វើបានទេ។
មានកុមារីតូចម្នាក់រស់នៅក្នុងទីក្រុងដ៏ធំមួយ និងមានភាពមមាញឹកជាងគេលើពិភពលោក។
នាងចូលចិត្តស្តាប់រឿងនិទានណាស់ ប៉ុន្តែអ្នកដែលនាងស្គាល់ទាំងអស់សុទ្ធតែគ្មានពេលនិយាយរឿងនិទានប្រាប់នាងទេ។ ម្តាយនាងប្រាប់នាងថា" ម៉ាក់ត្រូវបញ្ចប់ភារកិច្ចរបស់ម៉ាក់សិន។" ប៉ានាងប្រាប់នាងថា "ប៉ារវល់អានកាសែត។"
បងប្រុសរបស់នាងប្រាប់នាងថា "តើឯងមិនឃើញបងកំពុងលេងកីឡាទេឬ?
"អ្នកជិតខាងរបស់នាងប្រាប់នាងថា​"ខ្ញុំត្រូវទៅផ្សារទិញអីវ៉ាន់ហើយ។"
គ្រូរបស់នាងនិយាយថា "ដំបូង យើងធ្វើប្រមាណវិធីបូកសិន។" អ្នកទាំងអស់គ្នារវល់ខ្លាំងណាស់ ហើយពួកគាត់មិនមានពេលអានរឿងនិទានថ្មីៗទេ។ ពួកគាត់តែងតែហត់នឿយ ហើយធុញទ្រាន់។ ពួកគាត់ប្រាកដជាគ្មានពេលសម្រាប់ការនិទានរឿងទេ។
ថ្ងៃមួយ ឌីឌី បានទៅសាលារៀនរបស់ក្មេងស្រីនោះ។ ឌីឌី មិនមែនជាគ្រូបង្រៀនទេ។ នាងក៏មិនមែនជាកូនសិស្សដែរ។ នាងចាស់ជាងសិស្សសាលាទាំងអស់ ប៉ុន្តែក្មេងជាងអ្នកគ្រូ លោកគ្រូ។ នាងមានកែវភ្នែកស្រទន់ និងស្នាមញញឹមដ៏ស្រស់។ នាងជាមិត្តភក្តិរបស់ក្មេងៗ និងលោកគ្រូ អ្នកគ្រូទាំងអស់។
កុមារីតូចនោះ ឆ្ងល់ថា តើឌីឌីអាចនិទានរឿងបានទេ។  នាងដើរសំដៅទៅរកឌីឌី ដោយភាពអឹមអៀន ហើយសួរឌីឌី ថា "តើបងស្រីមានពេលទំនេរបន្តិចទេ?
តើបងអាចនិទានរឿងឲ្យខ្ញុំស្តាប់បានទេ?"
ឌីឌី មើលទៅកុមារីតូចដោយភាពមុឺងម៉ាត់ ហើយតបថា "ចាស!
អូន"។​ "ចាំបងនិទានរឿងមួយឲ្យអូនស្តាប់។ តើអូនចង់ស្តាប់រឿងអ្វីដែរ?"
កុមារីតូចនោះក៏បើកភ្នែកធំៗពោរពេញដោយការទន្ទឹងរង់ចាំ។ "តើបងអាចនិទានរឿងសត្វតោឲ្យខ្ញុំស្តាប់បានទេ?"
ឌីឌី អង្គុយលើរានហាលរបស់សាលា ហើយនាងចាប់ផ្តើមនិទានរឿងឲ្យកុមារីតូចនោះ អំពីកូនតោ​មួយដែលបានវង្វេងបាត់នៅក្នុងព្រៃ។ ចំណែកឯកុមារីតូចវិញ អង្គុយស្តាប់យ៉ាងស្ងៀមស្ងាត់។
រឿងដែលឌីឌី និទានប្រាប់កុមារីតូច ហាក់ដូចជាពិតណាស់ រហូតដល់នាងអាចស្រមៃថាមានខ្យល់បក់​ប៉ះនឹងមែកឈើនៅក្នុងព្រៃនោះ ឮសំឡេងស្មៅដែលបក់ចុះឡើងៗ និងឃើញរោមដ៏​ទន់​ល្មើយ​របស់​កូន​​​តោមួយក្បាលនោះផងដែរ។
មិត្តភក្តិរបស់កុមារីតូច ដែលកំពុងលេងជិតនោះ នាំគ្នាមកស្តាប់ថាតើឌីឌីកំពុងនិយាយអំពីអ្វី។ បន្តិចក្រោយមក ក្មេងៗទាំងអស់ជក់ចិត្តដិតអារម្មណ៍ស្តាប់រឿងនិទានរបស់ឌីឌីដែរ។
មិនយូរប៉ុន្មាន មិត្តរួមថ្នាក់ទាំងអស់របស់កុមារីតូច ក៏ចូលមកអង្គុយជារង្វង់នៅជុំវិញកុមារីតូច និងឌីឌី។ ពួកគេ​ស្តាប់បណ្តើរ ស្រមើស្រមៃបណ្តើរ និងទាមទារចង់ស្តាប់រឿងបន្ថែមទៀត។ កុមារីតូច មិត្តភក្តិផ្សេងទៀត និងអ្នកគ្រូ លោកគ្រូ បានដឹងថា ឌីឌី ពិតជាដឹងរឿងនិទាន​ច្រើន​​ណាស់។
នាងអាចនិទានរឿងអំពី សត្វស្វា និងបក្សីអំពីសត្វឆ្កែដ៏កាចសាហាវ និងសត្វឆ្មាចិត្តអាក្រក់ អំពីសត្វត្រីក្នុងទន្លេដ៏ខៀវស្រងាត់ និងសមុទ្រដ៏ជ្រៅ អំពីភ្នំដ៏ខ្ពស់ និងជ្រលងភ្នំបៃតងស្រស់អំពីកុមាររស់នៅក្នុងទីក្រុងធំៗ និង កុមារក្នុងភូមិតូចៗ អំពីដំណើរផ្សងព្រេង និងរឿងដ៏អាថ៌កំបាំង​ អំពីព្រះមហាក្សត្រដ៏សង្ហា និងម្ចាស់ក្សត្រីដ៏គួរឲ្យស្រលាញ់ អំពីអ្វីដែលយើងគួរធ្វើនៅពេលយើងខ្លាច និងអ្វីដែលយើងគួរធ្វើ នៅពេលយើងមិនសប្បាយចិត្ត អំពីកំណប់ដែលបានបាត់ និងការសម្ងាត់ដ៏អស្ចារ្យ ព្រមទាំងរឿងជាច្រើនផ្សេងទៀតផង។
កុមារីតូច និងមិត្តរបស់នាងអង្គុយស្តាប់ឌីឌីនិទានរឿងរាល់ថ្ងៃ។ សិស្សដែលរៀនថ្នាក់ផ្សេង ក៏មកស្តាប់ឌីឌីដែរ។​ លោកគ្រូ អ្នកគ្រូ នៅក្នុងសាលា ក៏ចូលរួមដែរ។ សិស្សមកពីសាលាជិតៗនោះ ក៏មកដែរ។​ ក្មេងៗមិនបានរៀននៅសាលា ក៏មក។ ក្មេងៗដែលឈប់រៀនហើយ ក៏មក។ ក្មេងតូចៗមិនទាន់ដល់អាយុចូលរៀន ក៏មកដែរ។
អ្នកខ្លះអង្គុយស្តាប់។ អ្នកខ្លះឈរស្តាប់។ ក្មេងៗតូចៗគេងផ្កាប់ហើយយកដៃទ្រចង្កាស្តាប់។ នៅពេលពួកគេស្តាប់រឿងនិទាន ពួកគេក៏រៀនចេះនិទានរឿងឲ្យគ្នាស្តាប់ទៅវិញទៅមកដែរ។
ពួកគេបានរៀនពីការបង្កើតរឿងនិទាន ការបញ្ចូលគំនិតចូលក្នុងសាច់រឿង ការកែចៃ្ន​សាច់​រឿង​ របៀបក្នុងការនិទានសាច់រឿងរបស់ពួកគេឲ្យអស្ចារ្យ    ដូចជាខ្លែងដែលកំពុងហោះហើរនៅលើមេឃ។ លើសពីនេះទៅទៀត ពួក​គេបានរៀនពីវិធីសាស្រ្តដែលធ្វើឲ្យអ្នកស្តាប់របស់ពួកគេមិនព្រិចភ្នែក ​ មិនហ៊ានកម្រើក ហើយស្តាប់ស្លុងអារម្មណ៍រហូតដល់ភាគបញ្ចប់នៃសាច់រឿង។
ក្រោយមកដោយសារតែមានឌីឌី កុមារីតូច និងក្មេងៗដទៃទៀត រឿងនិទានត្រូវបានគេនិទានតគ្នាទូទាំងទីក្រុង។ មនុស្សជាច្រើនចាប់ផ្តើមនិយាយ និងស្តាប់រឿងនិទាន។ ស្រ្តីៗជាម្តាយ ឈប់ធ្វើការងារ។ បុរសៗជាឪពុក ឈប់អានកាសែត។ ចំណែកឯអ្នកជិត​ខាងឈប់ទៅផ្សារ។ ពួកគេចាប់ផ្តើមនិយាយពីរឿងនិទាន។ បងប្រុសធំៗឈប់លេងកីឡា។ ប្អូនស្រីតូចៗឈប់លេងលោតអន្ទាក់។ ពួកគេចាប់ផ្តើមស្តាប់រឿងនិទាន។
អ្នកលក់បន្លែឈប់លក់បន្លែ។ អ្នកដឹកទឹកដោះគោឈប់ដឹកទឹកដោះគោ។ អ្នកលក់គ្រឿងទេសក៏ទុកគ្រឿងទេសចោល។ ពួកគេទាំងនោះចាប់ផ្តើមស្តាប់រឿងនិទានរបស់គ្នាទៅវិញទៅមក។
អ្នកបើកឡានក្រុង ទុកឡានក្រុងចោល រួចមកស្តាប់រឿងនិទាន។ អ្នកឆែកសំបុត្រនៅលើ​ឡានក្រុងវិញ គាត់ភ្លេចកាបូបដាក់សំបុត្រ និងលុយរបស់គាត់នៅលើឡានក្រុង ព្រោះគាត់ប្រញាប់ទៅនិទានរឿងប្រាប់​អ្នកដំណើររបស់គាត់។រទេះភ្លើងឈប់ដំណើរការនៅក្នុងទីក្រុង ព្រោះអ្នកបើកបរជាប់រវល់នឹងរឿងនិទាន។ កាសែតឈប់បោះពុម្ព។ អគារផ្សេងៗត្រូវបានឈប់សាងសង់ ចំណែកឯខិតប័ណ្ណនានាត្រូវបានឈប់បោះផ្សាយ។ ភោជនីយដ្ឋានឈប់បម្រើភ្ញៀវ។ អ្នកនេសាទក៏ឈប់ចេ​ញ​ទៅរកត្រី។ មនុស្សម្នាលែងចង់ធ្វើកិច្ចការអ្វីទៀតហើយ ព្រោះពួកគេរវល់តែនិទានរឿង និងស្តាប់រឿងនិទាន។
អ្នករត់សំបុត្រឈប់ចែកសំបុត្រ ព្រោះពួកគេជាប់រវល់នឹងរឿងនិទាន។
ប៉ូលីសបានអង្គុយនៅចំកណ្តាលផ្លូវក្នុងទីក្រុង​ ដើម្បីនិទានរឿងប្រាប់អ្នកដំណើរ។ ស្ថានីយទូរទស្សន៍ទាំងអស់ត្រូវបិទ ព្រោះមនុស្សម្នារវល់ស្តាប់រឿងនិទាន។
ទីក្រុងទាំងមូលលែងមានសកម្មភាព ។ លោកអភិបាលក្រុងបារម្ភជាខ្លាំង។ "តើយើងគួរធ្វើអ្វីឥលូវនេះ?"
គាត់និយាយទៅកាន់ក្រុមប្រឹក្សាក្រុង ខណៈគាត់ដើរចុះឡើងពេញបន្ទប់ដ៏ធំនោះ ក្នុងភូមិគ្រឹះរបស់គាត់នាមាត់សមុទ្រ។ "គ្មាននរណាម្នាក់ធ្វើការ ហើយគ្មានអ្វី​ដំណើរ​ការ​នៅ​ក្នុង​ទីក្រុងនោះទេ។"
ក្រុមប្រឹក្សាក្រុងធ្វើការយ៉ាងសស្រាក់សស្រាំរៀបចំគម្រោង និងយុទ្ធសាស្រ្ត។ តែគ្មានវិធីណាមានប្រសិទ្ធភាពឡើយ។ គ្មាននរណាម្នាក់ស្តាប់ឡើយ។
ចុងក្រោយ ឌីឌី​និងក្មេងស្រីនោះត្រូវបានកោះហៅទៅភូមិគ្រឹះរបស់លោកអភិបាលក្រុងនៅមាត់សមុទ្រ។ ក្រុមប្រឹក្សាក្រុងត្រូវបានគេរាយការណ៍ថា ឌីឌីនិងក្មេងស្រីនេះបានធ្វើឲ្យទីក្រុងទាំងមូលលែងមានដំណើរការដោយសាររឿងនិទានដ៏ច្រើនលើសលប់។កុមារីតូចនោះ មើលទៅតូចណាស់នៅក្នុងបន្ទប់ដ៏ធំ និងដែលមានពិដានខ្ពស់ៗ និងសសរធំៗ។ នាងកាន់ដៃ ឌីឌី យ៉ាងណែន។ឌីឌី ក៏មើលទៅមានរាងតូចដែរ នៅពេលដែលលោក លោកស្រីនៃក្រុមប្រឹក្សាក្រុងឈរជុំវិញនាង។ គ្មាននរណាម្នាក់ញញឹមទេ។ គ្រប់គ្នាមានទឹកមុខក្រញ៉ូវ និងខឹងសម្បាជាខ្លាំង។
“រឿងនិទានទាំងអស់នេះ បានធ្វើឲ្យទីក្រុងទាំងមូលលែងមានដំណើរការ និងគ្មានសកម្មភាពអ្វីទាំងអស់។ តើយើងត្រូវដោះស្រាយបញ្ហានេះយ៉ាងណា?” លោកចៅហ្វាយក្រុងសួរដោយសំឡេងឮៗ។ក្នុងបន្ទប់មានសភាពស្ងប់ស្ងាត់​​ ឮតែសូរល្វើយៗនៃរឿងនិទានរបស់អ្នកថែសួនរបស់លោកអភិបាលក្រុង និទានប្រាប់ទៅអង្គរក្សរបស់លោក។ កុមារីតូចចាប់ដៃឌីឌីយ៉ាងណែន។ ឌីឌីសម្លឹងមើលទៅមុខលោកអភិបាលក្រុង។នាងនិយាយច្បាស់ៗ ដោយសំឡេងល្មមថា“សូមឲ្យអ្នកគ្រប់គ្នាបានស្តាប់និងនិទានរឿងមួយនាពេលព្រឹក និងមួយទៀតនាពេលល្ងាច។” “ធ្វើដូចនេះ គ្រប់គ្នារស់នៅគ្រប់ទីកន្លែងបានស្តាប់និងនិទានរឿងជារៀងរហូតតទៅ ហើយពួកគេក៏អាចត្រឡប់ទៅធ្វើការដូចសព្វមួយដងបានទៀត។” “គំនិតនេះល្អណាស់!” លោកចៅហ្វាយក្រុងបន្លឺឡើង។ក្រុមប្រឹក្សាក្រុងទះដៃអបអរសាទរ។ បុរសនិងស្រ្តីដែលមានមាឌធាត់ទាំងនោះចាប់ផ្តើមញញឹមឡើងវិញ។ ក្មេងស្រីតូចក៏ចាប់ដៃឌីឌីដូចធម្មតាវិញ។
ស្ថានភាពក្នុងទីក្រុងទាំងមូលមានភាពធូរស្រាលជាងមុន។ ចាប់ពីថ្ងៃនោះមក ក្នុងទីក្រុងធំៗ នៅពេលព្រឹក គេនិទានរឿងមួយ ហើយពេលយប់មុនចូលគេង គេនិទានរឿងមួយទៀត។ចាប់ពីពេលនោះមក ទីក្រុងដ៏ធំនិងមមាញឹកដែលក្មេងស្រីតូច និងឌីឌីរស់នៅត្រូវបានគេហៅថាជាទីក្រុងនៃរឿងនិទាន។
Rukmini Banerji សូមថ្លែងអំណរគុណទៅដល់មនុស្សវ័យក្មេងទាំងអស់ដែលធ្វើការជាមួយកុមារ។ Bindia Thapar សូមថ្លែងអំណរគុណជាពិសេសដល់ Nui រួមនឹង Smitu, Amma, Tariq, Suvir និង​ Amit ព្រមទាំង Maow ផងដែរ។ បានទទួលស្គាល់ដោយ Bindia Thapar សម្រាប់ Manisha, Sampurna និង Rinki ដែលតែងតែរង់ចាំ និងជឿជាក់។
ខ្ញុំរកផ្ទះមិនឃើញទេ។
តើនេះជាផ្ទះឯងឬ?
ទេ!
នេះជាផ្ទះបងចាប។
តើនេះជាផ្ទះឯងឬ?
ទេ!
នេះជាផ្ទះបងប្រចៀវ។
តើនេះជាផ្ទះឯងឬ?
បាទ!
នេះជាផ្ទះរបស់ខ្ញុំ។
ខ្ញុំសូមអរគុណបងដំរី។
សួស្តី!​ ខ្ញុំគឺជាស្រមោចទី៤នៅក្នុងជួរ។ តើអ្នកឃើញខ្ញុំទេ?
ឆ្វេង ស្តាំ ឆ្វេង ស្តាំ។ យើងវារដោយស្ងៀមស្ងាត់នៅក្នុងជួរ។
ខ្ញុំមានគំនិតមួយ។ ខ្ញុំនឹងទៅយកកង់មួយគូដើម្បីអាចទៅមុខបានលឿនជាងនេះ។
យើងមិនប្រើសំឡេងស្រែកជាភាសាដូចអ្នកដទៃទេ។ ភាសាយើងគឺក្លិន។
ក្លិនមួយនិយាយថា «តាមខ្ញុំមក អាហារឆ្ងាញ់នៅខាងនោះ»។
ក្លិនមួយទៀតប្រាប់ថា «​គ្រោះថ្នាក់!
កុំទៅទីនោះអី!»។
ខ្ញុំចូលចិត្តនំ និងអាហារដែលមានរសជាតិផ្អែម ដូចអ្នកដែរ។
ចង់មើលសាច់ដុំខ្ញុំនៅពេលធ្វើការទេ?
ខ្ញុំអាចមើលទៅតូចសម្រាប់អ្នក ប៉ុន្តែខ្ញុំខ្លាំងណាស់។
ទោះបីជាទ្វារបិទជិតក៏ដោយ ក៏យើងអាចវារចូលតាមប្រលោះតូចៗបានដែរ។
ជឿឬអត់!
ពួកយើងរាប់រយក្បាលរស់នៅយ៉ាងរីករាយក្នុងរន្ធតែមួយ។
តោះរៀនពាក្យថ្មី។ តូច-ធំ យឺត-លឿន ទា​ប-ខ្ពស់ ស្គម-ធាត់ រឹង-ទន់ ឡូឡា-ស្ងាត់ស្ងៀម។ ទាំងអស់នេះគឺជាពាក្យផ្ទុយ។ តើអ្នកអាចបង្កើតប្រយោគមួយដោយប្រើពាក្យផ្ទុយមួយគូបានទេ?
ឧទាហរណ៍ «ស្រមោចតូច។ ដំរីធំ។» រវល់ដូចស្រមោច» ជាឃ្លាមួយដែលល្អសម្រា​ប់​រៀបរាប់អំពីនរណាម្នាក់ដែលឧស្សាហ៍ព្យាយាម។
តើគំនិតរបស់ខ្ញុំរត់ទៅណា?
តើគំនិតទាំងនោះលោត ឬក្រឡាប់នៅពេលដែលពួកវាដើរ?
តើគំនិតទាំងនោះវិលវល់ជាមួយកង្ហាររហូតដល់វិលមុខមែនទេ?
តើគំនិតទាំងនោះជិះយន្តហោះក្រដាសទៅលេងជាមួយពពកឬ?
តើគំនិតទាំងនោះដេកពេញមួយថ្ងៃពេលញ៉ាំឆ្អែតដូចកូនឆ្មា រ៉ាស៊ូ ដែរឬទេ?
តើគំនិតទាំងនោះចូលទៅពួននៅក្នុងកាបូបរបស់អ្នកម៉ាក់ ដើម្បីចង់ទៅធ្វើការជាមួយគាត់ស្ងាត់ៗមែនទេ?
តើគំនិតទាំងនោះដើរលបៗជុំវិញផ្ទះដើម្បីរកចំណីមែនទេ?
បើសិនប៉ាប៉ាដាំគំនិតទាំងនោះទៅក្នុងដី តើវាដុះទៅជាផ្លែប៉េងប៉ោះដែរឬទេ?
នៅពេលដែលមានផ្កាយរះព្រោងព្រាត តើគំនិតទាំងនោះបញ្ចេញពន្លឺដែរឬទេ?
ប៉ុន្តែ​ខ្ញុំរកគំនិតរបស់ខ្ញុំមិនឃើញទេ។ តើគំនិតទាំងនោះពួននៅក្រោមគ្រែគេងរបស់ខ្ញុំដោយសារខ្លាចងងឹតឬអត់?
ខ្ញុំគិតថា "ត្រូវក្លាហានឡើង។​ វាមិនអីទេ គ្រាន់តែងងឹតបន្តិចប៉ុណ្ណោះ"។ ខ្ញុំទៅគេងហើយ។ គំនិតទាំងនោះនឹងចេញមក ហើយវិលវល់នៅពីលើខ្ញុំ។
គំនិតរបស់ខ្ញុំទៅគេងជាមួយខ្ញុំដែរ។
"វូ!
វូ!"
អេនណា ម៉ានី បានផ្លុំទៀនទាំង៨ នៅលើនំខួបកំណើតរបស់នាង។បងប្អូនបុ្រសស្រីរបស់នាងបានស្រែកថា "រីករាយថ្ងៃកំណើត អេនណា!"
អេនណា មានគ្រួសារធំមួយ និងរស់នៅក្នុងផ្ទះដ៏ធំនៅលើភ្នំ។ ប៉ុន្តែនៅថ្ងៃខួបកំណើតរបស់នាង នាងមានតែបំណងបា្រថ្នាតូចមួយប៉ុណ្ណោះ។
អេនណា បានបើកកាដូខួបកំណើតរបស់នាងហើយសម្លឹងមើលវា។ មានអ្វីមួយចាំងផ្លេកៗនៅក្នុងប្រអប់។"ក្រវិលពេជ្រ?
អីយ៉ា!"
នាងមិនចង់បានក្រវិលពេជ្រទេ។ ពួកវាមានតម្លៃថ្លៃហើយគ្មានប្រយោជន៍អីទេ!តើអ្នកដឹងថា អេនណា ចង់បានអ្វីដែរទេ?
អេនណា ចង់បានសៀវភៅ សៀវភៅ និងសៀវភៅជាច្រើនផ្សេងទៀត!
"ផ្ទះយើងមានសៀវភៅច្រើនហើយ!"
បងប្រុសរបស់នាងបាននិយាយ។ ប៉ុន្តែ អេនណា បានអានសៀវភៅទាំងអស់នោះរួចហើយ។ "នៅបណ្ណាល័យមានសៀវភៅច្រើនជាងនេះទៀត!"
ជីតារបស់នាងបានចង្អុលបង្ហាញ។ ប៉ុន្តែ អេនណាក៏បានអានសៀវភៅទាំងអស់នោះរួចហើយដែរ!អេនណា ដើរចូលទៅក្នុងបន្ទប់នាង ហើយដកដង្ហើមធំ "ហ៊ឹម!"
បនិ្តចក្រោយមកនៅថ្ងៃនោះ មានសំឡេងគោះទ្វារបន្ទប់របស់ អេនណា។ ប៉ុន្តែគ្មាននរណាម្នាក់នៅខាងក្រៅទេ!ផ្ទុយទៅវិញ មានប្រអប់ធំមួយនៅមាត់ទ្វារបន្ទប់របស់នាង។ នាងបាននិយាយយ៉ាងឮថា "សង្ឃឹមថាវាមិនមែនជាគ្រឿងអលង្ការទៅចុះ!
"។
វាមិនមែនជាគ្រឿងអលង្ការ។ វាជាឈុតសៀវភៅសព្វវចនាធិប្បាយថ្មី!
"សៀវភៅច្រើនណាស់។ អស្ចារ្យ!"
អេនណា បានរត់ជុំវិញផ្ទះរបស់នាង ហើយឱបគ្រប់គ្នា។ ជាច្រើនឆ្នាំក្រោយមក អេនណា បានអានសៀវភៅជាច្រើន។ អេណា បានធ្វើការងារនៅក្នុងមន្ទីរពិសោធន៍របស់អ្នកវិទ្យាសាស្រ្តដ៏ល្បីម្នាក់។ អេនណា បានសួរថា "តើខ្ញុំគួរធ្វើអ្វីនៅទីនេះ?"
អ្នកវិទ្យាសាស្រ្តបានចង្អុលទៅប្រអប់មួយ។ តើអ្នកគិតថានាងបានរកឃើញអ្វីនៅខាងក្នុងនោះ?
"គ្រាប់ពេជ្រ?
អីយ៉ា!"
អេនណា និយាយ។ ប៉ុន្តែ លើកនេះ ពេជ្រមិនមែនសម្រាប់ពាក់ទេ។ ពួកវាគឺសម្រាប់ពិសោធន៍។ អ្នកវិទ្យាសាស្រ្តចង់ឲ្យ អេនណា រកឃើញអ្វីដែលធ្វើឲ្យត្បូងពេជ្រមានពន្លឺចែងចាំង។ ដូច្នេះ នាងក៏អានសៀវភៅជាច្រើនអំពីត្បូងពេជ្រ។ អេណា ត្រូវការសៀវភៅ សៀវភៅ និងសៀវភៅជាច្រើនផ្សេងទៀត!
ការក្លាយជាអ្នកវិទ្យាសាស្រ្តគឺល្អបំផុតសម្រាប់ អេនណា!
នាងអាចរៀនពីអ្វីដែលនាងចង់ដឹង។អេនណា ពិតជាចូលចិត្តវត្ថុដែលមានពន្លឺចែងចាំង។ យតើអ្វីទៅដែលមានពន្លឺចែងចាំងជាងត្បូងពេជ្រនោះ?គឺព្រះអាទិត្យ!
ដូច្នេះ អេនណា អានសៀវភៅទាក់ទងនឹងព្រះអាទិត្យ ពន្លឺព្រះអាទិត្យ និងអាកាសធាតុ។ នាងត្រូវការសៀវភៅ សៀវភៅ និងសៀវភៅជាច្រើនផ្សេងទៀត!
អេនណា បានធ្វើពិសោធរាប់រយ។គាត់បានបង្កើតឧបករណ៍ជាច្រើនដែលអាចវាស់អាកាសធាតុនៅកន្លែងមួយបាន។
តើពន្លឺព្រះអាទិត្យនៅ បំបៃ យ៉ាងណាដែរ?
អេណា បានបង្កើតឧបករណ៍មួយដើម្បីវាស់ស្ទង់នៅទីនោះ។តើខ្យល់បក់យ៉ាងណាដែរនៅម៉ាដ្រាស?
អេនណា ក៏បានបង្កើតឧបករណ៍មួយសម្រាប់វាស់ខ្យល់ដែរ។
គាត់បានចំណាយពេលជាច្រើនខែដើម្បីបង្កើតឧបករណ៍សំណព្វចិត្តរបស់គាត់ឡើង។ វាគឺជាបាល់ឡុងហោះពិសេសមួយដែលត្រូវបានគេហៅថាអូហ្សូនសន់។ វាមានម៉ាស៊ីនតូចមួយនៅក្នុងនោះ។ ម៉ាស៊ីននោះអាចវាស់ឧស្ម័នដែលមាននៅក្នុងខ្យល់ហៅថាអូហ្សូន។ វាអាចហោះបានខ្ពស់ណាស់។ មើលហ្ន៎!​ នោះហើយអូហ្សូនសន់របស់អេនណា!
សាកទាយទៅមើលថាតើ អេនណា ម៉ានី បានបង្កើតឧបករណ៍សរុបទាំងអស់ប៉ុន្មាន?
គាត់បានបង្កើតឧបករណ៍វាស់អាកាសធាតុបានជិតមួយរយ!
គាត់ថែមទាំងមានរោងចក្រផ្ទាល់ខ្លួនសម្រាប់ផលិតឧបករណ៍ទាំងនេះផងដែរ។ វាហាក់បីដូចជាគាត់អាចបង្កើតអ្វីៗគ្រប់យ៉ាង!
អេនណា ម៉ានី បានក្លាយជាអ្នកវិទ្យាសាស្ត្រអាកាសធាតុដ៏ឈ្លាសវៃបំផុតមួយរូបនៅក្នុងប្រទេសឥណ្ឌា។បើទោះបីជាគាត់មានវ័យចំណាស់ និងល្បីល្បាញក៏ដោយ ក៏មិត្ដជិតស្និទ្ធរបស់គាត់មិនផ្លាស់ប្តូរដែរ។នោះគឺ សៀវភៅ សៀវភៅ និងសៀវភៅជាច្រើនផ្សេងទៀត!
នោះគឺ សៀវភៅ សៀវភៅ និងសៀវភៅជាច្រើនផ្សេងទៀត!
ជីវិត និងពេលវេលារបស់ អេនណា៖ ថ្ងៃទី២៣ ខែសីហា ឆ្នាំ១៩១៨ - អេនណា ម៉ានី កើតនៅ ភាមេឌូ រដ្ឋគេរ៉ាឡា ប្រទេសឥណ្ឌា។ ឆ្នាំ១៩៤០ - គាត់ទទួលបានអាហារូបករណ៍ទៅធ្វើការនៅមន្ទីរពិសោធន៍ ស៊ីវី រ៉ាមែន នៅក្រុង ប៉ែងហ្កាឡូ។ ឆ្នាំ១៩៤៥ - គាត់បានទៅប្រទេសអង់គ្លេសដើម្បីសិក្សាជំនាញឧតុនិយមវិទ្យា។ ឆ្នាំ១៩៤៨ - គាត់ត្រលប់មកប្រទេសឥណ្ឌាវិញ ហើយចូលរួមជាមួយនឹងនាយកដ្ឋានឧតុនិយមឥណ្ឌានៅពូណេ។
ឆ្នាំ១៩៦២ - គាត់ចាប់ផ្តើមធ្វើការលើគម្រោងអូហ្សូន។ ឆ្នាំ១៩៧៦ - គាត់ចូលនិវត្តន៍ដោយមានឋានៈជាអគ្គនាយករងនៃនាយកដ្ឋានឧតុនិយមឥណ្ឌា។ នៅទសវត្សរ៍ឆ្នាំ 1980 (មិនដឹង ឆ្នាំពិតប្រាកដ) - គាត់បានបើកក្រុមហ៊ុនផ្ទាល់ខ្លួនដើម្បីផលិតឧបករណ៍របស់គាត់។ ថ្ងៃទី១៦ ខែសីហា ឆ្នាំ២០០១ - អេនណា ម៉ានី បានទទួលមរណភាពនៅរដ្ឋ គិរ៉ាឡា ។
ពាក្យទាក់ទងនឹងអាកាសធាតុដ៏អស្ចារ្យ អ្នកឧតុនិយមវិទ្យា (បញ្ចេញសំឡេងថា នាក់ អ៊ុ តុ និ យំ វិជ្ជា)អ្នកឧតុនិយមវិទ្យា គឺជាអ្នកវិទ្យាសាស្ដ្រដែលសិក្សាអំពីអាកាសធាតុ និងបរិយាកាសនៃតំបន់មួយ។ អេនណា ម៉ានី គឺជាអ្នកឧតុនិយមវិទ្យាដ៏ល្អបំផុតម្នាក់!
អូហ្សូនសន់ (បញ្ចេញសំឡេងថា អូ សូន ​សន់) អូហ្សូនសន់ គឺជាបាឡុងហោះដែលហោះខ្ពស់ឡើងលើមេឃ។ បាឡុងនេះមានឧបករណ៍ដែលអាចវាស់បរិមាណអូហ្សូនដែលមាននៅក្នុងខ្យល់។ អូហ្សូន គឺសំខាន់ណាស់ ព្រោះវាទប់ស្កាត់ពន្លឺដែលបង្កគ្រោះថ្នាក់ពីព្រះអាទិត្យ។ ប្រសិនបើអូហ្សូនមានតិចតួចនៅលើមេឃ នោះមានន័យថាមនុស្សសត្វនៅលើផែនដីនឹងមានបញ្ហា!
ប្រសិនបើអ្នកអាចក្លាយជាអ្នកវិទ្យាសាស្រ្ត តើអ្នកចង់សិក្សាអំពីអ្វី?
កំណត់ចំណាំ៖ រឿងនេះគឺជារឿងពិតដែលផ្អែកលើជីវិតរបស់ អេនណា ម៉ានី។
ឈុតទី ១
មើលមកខ្ញុំមក សត្វទាំងអស់គ្នា!​ ខ្ញុំគឺជាមនុស្ស!
ខ្ញុំដឹងគ្រប់យ៉ាងទាំងអស់!
មើលនែ នេះជាភ្នែករបស់ខ្ញុំ។ ខ្ញុំអាចមើលឃើញអ្វីៗគ្រប់​យ៉ាង​ដោយសារពួកវា។
ចុះយ៉ាងម៉េច?
ពួកយើងក៏មានភ្នែកដែរ ហើយយើងអាចមើលឃើញនៅពេលងងឹតទៀតផង។
ណ្ហើយចុះ!
ប៉ុន្តែមើលច្រមុះខ្ញុំនែ!
ខ្ញុំអាចដកដង្ហើមតាមច្រមុះខ្ញុំបាន។
ចុះយ៉ាងម៉េច?
ពួកយើងក៏មានច្រមុះដែរ ហើយច្រមុះយើងស្អាតជាងច្រមុះឯងទៅទៀត។
នេះនែ!
ខ្ញំុមានធ្មេញ។ ធ្មេញរបស់ខ្ញុំប្រើសម្រាប់ទំពា និងខាំអាហារ។
ធ្មេញ?​ ហាសហាយ!
តើឯងធ្លាប់ឃើញធ្មេញរបស់ពួកយើងទេ?​ ​ឯងអាចទំពា​។ ប៉ុន្តែ ពួកយើងអាចខាំបាន!
ហីុ...ហុី....ហុី...
បាន!
ប៉ុន្តែ ស្តាប់ណា!
ត្រចៀក​ខ្ញុំអាចស្តាប់ឮបានច្រើន​ណាស់​។
នែ ក្មេងតូច!
​ត្រចៀករបស់យើងអាចស្ដាប់ឮសំឡេង​ជាច្រើន ដែលឯងនឹកស្មានមិន​ដល់។
ហើយខ្ញុំក៏អាចដើរ រត់ និងរាំបានដែរជាមួយនឹងជើងរបស់ខ្ញុំ។
អូ៎!
យើងមានជើងដល់ទៅបួនឯណោះ។ យើងអាចលោត អាចរាំ និងអាចដើរបានដូចគ្នា។
ខ្ញុំអាចក្រងសក់បាន។
អូ៎!
សក់របស់ពួកយើងក៏ស្រស់ស្អាតដែរ។ ពួកយើងក៏អាចក្រងសក់​បាន​ដែរ បើ​យើង​ចង់​។ ប្រហែល​ជា​អាចក្រងបាន!
មើលនែ!
ដៃរបស់ខ្ញុំអាច​ធ្វើការបាន!
ដៃ!
ទុកដៃហ្នឹង​ប្រើ​ខ្លួនឯងទៅ។
ឈុតទី២
អីយ៉ា!
ខ្ញុំប្រាប់ពួកឯងហើយតើ​!​ ខ្ញុំពូកែជាងគេ!
ខ្ញុំដឹងអ្វីៗគ្រប់​យ៉ាង​ទាំងអស់!
ពិតមែនឬ?​ តើឯងធ្លាប់ឃើញក្រញាំស្រួចរបស់ពួកយើងទេ?
ចាស!
ប៉ុន្តែ ក្រចករបស់ឯងនឹងកខ្វក់ណាស់!
ឥឡូវមើលនែ នេះគឺជាកន្ទុយដ៏គួរឱ្យស្រលាញ់របស់ពួកយើង។
កន្ទុយ!
ខ្ញុំបោះវាចោល​យូរហើយ។ តើឱ្យស្លៀកខោយ៉ាងម៉េច បើមានកន្ទុយនោះ?
ហើយយើងអាចគ្រហឹមបាន។
គ្រហឹម?
ឯងធ្លាប់​ឮសំឡេង​ម្តាយ​របស់​ខ្ញុំ​ទេ?
បើ​និយាយទៅ ឯងទាំងអស់គ្នា ​គ្រាន់​តែ​ជា​សត្វ​ប៉ុណ្ណោះ!
ខ្ញុំ​ដឹង​ហើយ!
យើង​ក៏ដឹង​ដែរថា មនុស្ស​ក៏ជា​សត្វដែរ។
ពួកឯងប្រហែលជានិយាយត្រូវហើយ។ មើលប្អូនប្រុសខ្ញុំ​នែ!​ ម្តាយ​ខ្ញុំ​និយាយថា គេរពឹសណាស់។ គេពិត​ជាសត្វមែនហើយ។
ត្រូវ​ហើយ!
ឯងក៏ដូចគ្នាដែរ។ ជឿយើងទៅ!
យើងទាំងអស់គ្នាសុទ្ធ​តែជាសត្វដូចតែគ្នាទេ។ កន្លែង​នេះ​ជា​ផ្ទះ​របស់​យើង ទាំង​អស់គ្នា​ហ្នឹង!
ឆ្នាំ១៨៧០ ក្នុងទីក្រុងញូឡុងដុង រដ្ឋខននិកធីខាត់ សហរដ្ឋអាមេរិក នាម៉ោង៧ព្រឹក ក្មេងៗត្រូវបានគេដាស់​ឱ្យ​ភ្ញាក់ពីគេង។ ម្តាយពួកគេឱ្យឈើ និងក្រឡថ្នាំដុសធ្មេញ ហើយតឿនពួកគេឱ្យទៅដុសធ្មេញ។
អីគេ?
តើខ្ញុំនិយាយអី?
«ឈើដុសធ្មេញ?» ត្រូវហើយ!
ឈើដុសធ្មេញត្រូវបានគេប្រើប្រាស់នៅក្នុងអំឡុងឆ្នាំ១៨៧០ ។ ឈើដុសធ្មេញនោះជាឈើដែលមានចុងរសាត់រីកៗ និងសៃមម៉ៃ។ ក្មេងខ្លះមានសំណាង ក៏មានឈើដុសធ្មេញ ដែលជាសរសៃរោមជ្រូកចងភ្ជាប់នៅខាងចុង ដើម្បីជួយឱ្យធ្មេញភ្លឺ។
ហើយអីគេមួយទៀតដែលខ្ញុំបាននិយាយ?
«ក្រឡថ្នាំដុសធ្មេញ?» ត្រូវហើយ!
បំពង់ថ្នាំដុសធ្មេញមិនទាន់បានបង្កើតនៅឡើយទេ។ ពួកគេប្រើក្រឡ។ ហើយអ្វីដែលក្មេងៗធ្វើមុនគេជារៀងរាល់ព្រឹក គឺជ្រលក់ឈើដុសធ្មេញចូលទៅក្នុងក្រឡប៉សឺឡែន ដែលដាក់ថ្នាំដុសធ្មេញ។
ជាការពិតណាស់ សមាជិកគ្រួសារទាំងអស់ធ្វើដូចគ្នា គឺជ្រលក់ឈើដុសធ្មេញទៅក្នុងដបប៉សឺឡែន។ យាយជីដូនមួយក៏ធ្វើដូចគ្នាដែរ។ គាត់មានធ្មេញពណ៌ខ្មៅហើយលឿង ដែលឈើដុសធ្មេញគាត់ក៏ត្រូវគ្នា​ជាមួយធ្មេញគាត់ទៀត។
ព្រឹកមួយ មានសំឡេងស្រែកបែបខ្ពើមរអើមចេញពីផ្ទះគ្រូពេទ្យធ្មេញមួយ។ «អ៊ែក...!» វាជាសំឡេងរបស់ លូស៊ីស ដែលជាកូនប្រុសរបស់ពេទ្យធ្មេញឈ្មោះ សេហ្វហ្វិល។ លូស៊ីសមិនព្រមជ្រលក់ឈើ​ចូលក្នុងក្រឡ​ថ្នាំដុសធ្មេញ​នោះ​ទៀត​ទេ ហើយតាំងពីពេលនោះមកក៏សម្រេចចិត្តប្រើម៉្សៅថ្នាំដុសធ្មេញ។ ប៉ុន្តែ លូស៊ីសតែងគិតថា វាត្រូវតែមានវិធីល្អជាងនេះក្នុងការប្រើថ្នាំដុសធ្មេញ។
ប៉ុន្មានឆ្នាំក្រោយមក លូស៊ីសបានទៅទីក្រុងប៉ារីសដើម្បីសិក្សាពីវិទ្យាទន្តសាស្ត្រ។ នៅទីនោះ គាត់បានឃើញ​វិចិត្រករ​កំពុង​ច្របាច់ថ្នាំពណ៌ ពីបំពង់លោហៈទៅជក់គូររូប។ ហេតុអ្វីបានជាយើងមិនប្រើថ្នាំដុសធ្មេញតាមវិធីនេះដែរទៅ?
គាត់ប្រញាប់ត្រលប់ទៅផ្ទះវិញ ហើយចែករំលែកគំនិតនេះជាមួយឪពុកគាត់។ ឪពុកគាត់យល់ថា គំនិតរបស់​គាត់ពិតជា​អស្ចារ្យណាស់។
អ្វីដែលលំបាកនោះគឺថា តើធ្វើយ៉ាងណាដើម្បីយកថ្នាំដុសធ្មេញចេញពីក្រឡ ហើយច្រក​ចូលក្នុងបំពង់​តាមមាត់ដ៏​តូច​នោះ។ តើអ្នកយល់ថា លូស៊ីសនឹងធ្វើយ៉ាងណា​ដើម្បីច្រកថ្នាំដុសធ្មេញចូលក្នុងបំពង់ទទេមួយបាន?
តើអ្នកគិតយ៉ាងណា ប្រសិនបើអ្នកច្របាច់ថ្នាំដុសធ្មេញច្រើនពេក ទាំងអ្នកនៅមមីមមើនៅឡើយនោះ ហើយថ្នាំដុសធ្មេញនៅពាសពេញ​ផើងលុបមុខ ហើយម្តាយរបស់អ្នកកំពុងតឿនអ្នកថា ឡានសាលានឹងមកដល់មុខផ្ទះក្នុងពេល២០នាទី និងរឿងចុងក្រោយនោះគឺម្តាយអ្នកនឹងខឹងយ៉ាងខ្លាំងពេលឃើញអ្នកធ្វើឱ្យប្រលាក់បែបនេះ?
តើអ្នកនឹងធ្វើយ៉ាងណាដើម្បីច្រកថ្នាំដុសធ្មេញទាំងនោះចូលក្នុងបំពង់វិញ?
តើអ្នកគិតថា លូស៊ីស និងឪពុកគាត់ប្រើវិធីអ្វីដើម្បី​ច្រកថ្នាំដុសធ្មេញចូលក្នុងបំពង់?
ប្រដាប់ត្បារត្រចៀក?
ឬកូនស្លាបព្រាតូចឆ្មារ?
ឬឈើចាក់ធ្មេញ?
វាមិនពិបាកដូចអ្វីដែលអ្នកបានគិតទេ ព្រោះអ្វីដែលពេទ្យធ្មេញ សេហ្វហ្វិល និងក្រុម​របស់​គាត់​បាន​ធ្វើ គឺ​មិនបើកគម្រប​ទេ។ ត្រឹមត្រូវហើយ ពួកគាត់រក្សាគម្របនៅបិទជិតដដែល ហើយបើកច្រកតាមមាត់បំពង់នៅចុងម្ខាងទៀត!
វាប្រាកដជាងាយ​ស្រួលជាង ដោយច្រកចូលបំពង់តាមច្រកមាត់ធំ ជាពិសេសបើមានអ្វីសម្រាប់​ច្របាច់ថ្នាំនោះចូលបំពង់ ដូចជាស៊ីរ៉ាំងជាដើម។ ជាចុងក្រោយ អ្វីដែលយើងត្រូវធ្វើ គឺបិទមាត់នោះឱ្យជិត នោះថ្នាំដុសធ្មេញនឹងមិនចេញមកទេ។
បច្ចុប្បន្ន បំពង់ថ្នាំដុសធ្មេញត្រូវបានចាក់បំពេញដោយប្រើម៉ាស៊ីន។ បំពង់ទទេទាំងអស់ត្រូវតម្រង់ជាជួរ នៅលើខ្សែច្រវាក់ចល័តមួយ ដោយដាក់ក្បាលបំពង់បិទជិតចុះក្រោម ហើយដាក់ផ្នែកចំហឡើងលើ។ ធុងដ៏ធំមួយពេញទៅដោយថ្នាំដុសធ្មេញ ត្រូវបានដាក់នៅពីលើខ្សែច្រវាក់នោះ។
នៅពីក្រោមធុង ថ្នាំដុសធ្មេញត្រូវបានចាក់ឱ្យចូលក្នុងបំពង់ នៅពេលដែលបំពង់ផ្លាស់ទីតាមខ្សែច្រវាក់ចល័តនោះ។ ប៉ុន្តែ ថ្នាំដុសធ្មេញមិនត្រូវបានបំពេញឱ្យពេញនោះទេ។ ចន្លោះប្រហែលមួយសង់ទីម៉ែត្រ ត្រូវបានទុកដើម្បីបិទគម្រប។ ពេលនេះបំពង់រួចរាល់សម្រាប់បិទហើយ។
វិធីបុរាណរបស់ជនជាតិឥណ្ឌា ដើម្បីធ្វើឱ្យធ្មេញស្អាតមនុស្សជាច្រើនបានប្រើដាទុន មែកនីម ឬដើមបាប៊ូលជំនួសឱ្យច្រាសដុសដែលផលិតដោយរោងចក្រ។ ដាទុនធ្វើឱ្យធ្មេញ និងអញ្ចាញមានសុខភាពល្អ។ ប៉ុន្តែ តើអ្នកដឹងទេថា ច្រាសដុសធ្មេញអ្វីដែលល្អបំផុត?
នោះគឺចង្អុលដៃរបស់អ្នក នេះបើតាមយោបល់របស់ទន្ដបណ្ឌិត។ វាល្អបំផុតសម្រាប់ធ្មេញ និងអញ្ចាញ។ ចុះអ្នកធ្លាប់ប្រើម្សៅដុសធ្មេញទេ?
តើអ្នកបានសង្កេតដឹងក្លិនអ្វីដែលភ្ជាប់ជាមួយម្សៅនោះទេ?
ឱសថ និងគ្រឿងទេសដែលល្អសម្រាប់ធ្មេញ មានជីអង្កាម ផ្កាក្លូវ ឈើអែម ម្រេចខ្មៅ និងម្រះព្រៅ។ ការបរិភោគផ្លែឈើដែលមានជាតិសរសៃច្រើន និងបន្លែ ដូចជាផ្លែប៉ោម និងការ៉ុត គឺល្អណាស់សម្រាប់សម្អាតធ្មេញ។
លេងសប្បាយជាមួយគម្របថ្នាំដុសធ្មេញ
ចម្រៀងរបស់ម៉ាក់គឺពីរោះយ៉ាងគ្រលួច។ចាន់ឌូ បានស្ដាប់ចម្រៀង គេក៏គេងលក់។ នៅក្នុងសុបិនរបស់គេ គេកំពុងតែហោះហើរ។
ហោះហើយ!
ហោះហើយ!
ចាន់ឌូ ហោះនៅក្នុងសួនច្បារមួយ ។ មើលហ្ន៎!​ មេអំបៅ ពិតជាស្រស់ស្អាតណាស់។មេអំបៅនិយាយ​ « សួស្ដី!
តើឯងសុខសប្បាយទេ?»«ខ្ញុំសុខសប្បាយ អរគុណ»​ ចាន់ឌូឆ្លើយតប។
ចាន់ឌូ បានហោះខ្ពស់ជាងមុនបនិ្តច។ ហោះហើយ!​ ហោះហើយ!
ចាន់ឌូ បានជួបនឹងសត្វសេកមួួយ។«សួស្ដី!
តើឯងសុខសប្បាយទេ?» សត្វសេកសួរ។"ខ្ញុំសុខសប្បាយ អរគុណ» ចាន់ឌូ ឆ្លើយ។
បន្ទាប់មក​ ចាន់ឌូ ហោះទៅកាន់តែខ្ពស់។ ហោះ​ទៅ!
ហោះទៅ!
គេបានជួបនឹងសត្វឥន្ទ្រីមួួយ។«សួស្ដីសម្លាញ់!
តើឯងសុខសប្បាយជាទេ?» សត្វឥន្ទ្រីសួរ។«ខ្ញុំសុខសប្បាយណាស់»​​ ចាន់ឌូបានឆ្លើយតប។
ចាន់ឌូ បានហោះខ្ពស់ទៅៗ។ វាហាក់ដូចជាងាយស្រួលណាស់។ គេហោះខ្ពស់រហូតបានជួបនឹងយន្តហោះមួួយ។«អេ៎!
ចាន់ឌូ!
តើឯងសុខសប្បាយជាទេ?"
យន្តហោះសួរ។«ខ្ញុំសុខសប្បាយ!
សូមធ្វើដំណើរដោយសុវតិ្ថភាព!» ចាន់ឌូឆ្លើយតបយ៉ាងលឿន។
ប​ន្ទាប់មក ចាន់ឌូ បានហោះឡើងកាន់តែខ្ពស់ជាងមុន។ ហោះឡើងខ្ពស់ទៅ ខ្ពស់ទៅ។ រ៉ុកកែតមួយបានមកជួបគេ។ «សួស្ដីលោក!
តើលោកសុខសប្បាយទេ?» រ៉ុកកែតស្រែកសួរ។«សុខសប្បាយ» ចាន់ឌូ ញញឹម។
ចាន់ឌូ នៅតែបន្តហោះខ្ពស់ទៅៗដដែល។ ឥឡូវ ហ្វូងផ្កាយបានកំពុងបញ្ចេញពន្លឺព្រិចៗនៅជុំវិញខ្លួនគេ។ ពួកវាញញឹមដាក់ចាន់ឌូ ដូចចាន់ឌូជាគ្នារបស់ពួកវាដែរ។«តើឯងមានអារម្មណ៍ដូចម្ដេចដែរ ចាន់ឌូ ?» ផ្កាយមួយសួរឡើង។«ខ្ញុំមានអារម្មណ៍សប្បាយខ្លាំងណាស់!» ចាន់ឌូឆ្លើយ។រំពេចនោះ ហ្វូងផ្កាយបានចាប់ផ្ដើមញ័ររង្គើ ។
តាមពិត គឺម្តាយចាន់ឌូ ​អង្រួន ចាន់ឌូ ឲ្យភ្ញាក់ឡើង។ «អរុណសួស្តី តើកូនយ៉ាងម៉េចហើយ?» ចាន់ឌូ ឱបម៉ាក់របស់គេយ៉ាងណែនហើយនិយាយថា "​អូហ៍ ឥឡូវនេះខ្ញុំមានអារម្មណ៍ល្អជាងមុនខ្លាំងណាស់!»
វាជាថ្ងៃដំបូងរបស់ខ្ញុំនៅឯសាលារៀន។ ម៉ាក់កំពុងកាន់ដៃ និងបណ្តើរខ្ញុំ។ ខ្ញុំនិយាយថា“ ខ្ញុំធំដឹងក្តីហើយ” ។ “ តោះទៅ!
តោះទៅ!”ម៉ាក់កាន់ដៃខ្ញុំយ៉ាងណែន។
ក្មេងៗជាច្រើននៅជិតសាលារៀន។ អ្នកខ្លះជិះឡានក្រុងមកសាលារៀន។ អ្នកខ្លះជិះឡាន។អ្នកខ្លះធ្វើដំណើរតាមឆៃកែវ (ស៊ីក្លូ)។ អ្នកខ្លះជិះកង់។ អ្នកខ្លះដើរមកសាលាដូចខ្ញុំដែរ។
ពួកយើងមកដល់ក្លោងទ្វារសាលារៀន ។ ម៉ាកលែងដៃឲ្យខ្ញុំទៅ។គាត់ឈរនៅក្លោងទ្វារសាលា។ ខ្ញុំត្រូវចូលក្នុងសាលាដោយខ្លួនឯង។មានមនុស្សប្លែកមុខជាច្រើននៅជុំវិញខ្ញុំ។
ខ្ញុំឈានជើងមួយជំហាន។ ហើយមួយជំហានទៀត។ ខ្ញុំមើលទៅក្រោយ។ ឃើញម៉ាក់កាន់តែតូចទៅៗ នៅពេលខ្ញុំចេញឆ្ងាយពីគាត់។ តើគាត់នឹងបាត់ខ្លួនទេ?
ខ្ញុំរត់ទៅរកគាត់វិញ។ ខ្ញុំគិតថាខ្ញុំមិនទាន់ធំដឹងក្តីទេ។ ខ្ញុំកាន់ដៃគាត់។ ខ្ញុំនិយាយថា​“ម៉ាក់កុំទៅណាឆ្ងាយពីកូន” ។
ឥឡូវនេះអ្នករាល់គ្នានៅខាងក្នុង។ ខ្ញុំតែម្នាក់គត់នៅខាងក្រៅ។ អ្នកគ្រូចេញមក។ គាត់ញញឹមដាក់ខ្ញុំ។ ខ្ញុំញញឹមត្រឡប់ទៅវិញ។ម៉ាក់និយាយថា "រ៉ានីម៉ាក់នឹងនៅទីនេះរហូតដល់កូនចេញមកវិញ" ។ ខ្ញុំលែងដៃម៉ាក។ គាត់បោយដៃឲ្យខ្ញុំទៅ។
ខ្ញុំរត់ចូលទៅក្នុងថ្នាក់។ ម៉ាក់នឹងរង់ចាំខ្ញុំនៅទីនោះ បន្ទាប់ពីខ្ញុំចេញពីរៀន។
សាឡា ចូលចិត្តមើលសត្វហើរ។​ ថ្ងៃមួយ ពេលរៀន​មុខ​វិជ្ជាវិទ្យាសាស្ត្រនៅក្នុងថ្នាក់រៀន នាងមើល​ទៅ​តាមបង្អួច ឃើញសត្វឥន្ទ្រីហើរនៅលើមេឃ។ សត្វហើរលើមេឃមិនដឹងសប្បាយយ៉ាងណាទេ!​ នាងក៏ចូលចិត្តមើលយន្តហោះហោះលើមេឃដែរ។ «តើកូនឈ្មោះអី្វ?
ម៉េចបានកូន​មិន​មើល​ក្ដារខៀន?» អ្នកគ្រូថ្មីនៅក្នុងថ្នាក់សួរ សាឡា។ សាឡា ស្ទុះ​ក្រោក​ឈរ​ឡើងនិយាយ ៖ «សុំទោសអ្នកគ្រូ!
ខ្ញុំមើលឥន្ទ្រី។ ខ្ញុំចង់ចេះហើរដូចសត្វ ឬហោះដូចយន្តហោះ...»«តើកូនឈ្មោះអ្វី?» «សាឡា»។
«អូហ៍ពិរោះណាស់!
តើកូនដឹងទេថា​ សាឡា ជាឈ្មោះរបស់ស្ត្រីឥណ្ឌាដែលក្លាយជាអ្នកបើកយន្តហោះមុនដំបូងគេ?
អ្នកគ្រូឈ្មោះ ហង្សៈ មានន័យថាហង្ស។ កូនដឹងទេ ហង្ស គឺជាបក្សីធំជាងគេដែលចេះហើរ» អ្នកគ្រូនិយាយ។ «សាឡា!
កូនត្រូវ​យកពេល​ខ្លះទៅបណ្ណាល័យ។ អ្នកគ្រូដឹងច្បាស់ថា​មានសៀវភៅនិយាយពីបក្សី ការហោះហើរ និងម៉ាស៊ីនដែលហោះដូច​យន្តហោះ​ជាច្រើន​»។ ពីរបីថ្ងៃក្រោយមក សាឡា សប្បាយចិត្តជាខ្លាំងដែលបានរៀនអំពីសត្វបក្សីនិងយន្តហោះ។
សាឡា បានដឹងថា មនុស្សក៏អាចហោះបានដែរ ប៉ុន្តែអត់ដូចបក្សីទេ។ យើងអាចហោះទៅទីក្រុងណាមួយ​នៃ​ពិភពលោក​តាមយន្តហោះ ដែលជាការបង្កើតដ៏អស្ចារ្យ​បំផុតរបស់មនុស្ស។ ដោយសារយានដ៏អស្ចារ្យនេះ យើងបានស្គាល់អារម្មណ៍នៃការហោះហើរ។ បក្សី​ជាពពួកសត្វរស់ក្នុងខ្យល់ដែលអាចហោះហើរដោយ​មិន​ចាំបាច់មានម៉ាស៊ីនជំនួយ។ ជាទូទៅ ស្លាបបក្សីគឺធំជាងផ្នែកផ្សេងទៀត​នៃ​រាងកាយរបស់វា។ ស្លាបស្រាលធ្វើឱ្យ​បក្សីអាចហើរបាន។
យន្ដហោះ គឺពិតជាធំហើយធ្ងន់។ ដូចបក្សីដែរ យន្ដហោះមានស្លាបសងខាងដែលអាចជួយឱ្យហោះបាន។ស្លាបយន្ដហោះមានរូបរាងដូចស្លាបបក្សីដែរ គឺមានផ្នែកខាងលើកោងហើយសំប៉ែតនៅផ្នែកខាងក្រោមដែលជួយឱ្យហោះបានខ្ពស់ទៅលើមេឃ។
បក្សីទទះស្លាបដើម្បីហោះ ប៉ុន្តែយើងមិនដែលឃើញយន្តហោះទទះស្លាបទេ!
បក្សីទទះស្លាប ដោយសារ​វាប្រើ​ខ្យល់​ដើម្បីរុញខ្លួន​វាឡើងទៅលើ។ យន្តហោះ​ក៏ហោះ​បាន​ដោយសារកម្លាំង​ខ្យល់ដែរ!
យាន​នេះ​ប្រើគ្រឿង​ចក្រ​នៅ​ក្នុង​ខ្លួន​វា​ ដើម្បីបង្កើត​ខ្យល់​​នៅ​ពីក្រោម​តួយានយន្ត។
គ្រឿងចក្រ​គឺ​ជាម៉ាស៊ីន​ដ៏ខ្លាំងក្លា​មួយ​ដែល​ប្រតិបត្តិការ​ដូចខួរក្បាល​របស់​យន្តហោះ។ បក្សីប្រើញាណ និង សភាវគតិរបស់វា ដើម្បីកំណត់ការហោះហើរ។ គ្រឿងចក្រធ្វើឲ្យ​យន្តហោះអាចរុញខ្លួន​វាឲ្យ​ឡើងផុត​ពីដី និង​ទៅមុខបាន។ ពេលគ្រឿងចក្រ​របស់​យន្តហោះបញ្ឆេះប្រេង វាបញ្ចេញជាតិខ្យល់ក្ដៅមានល្បឿនលឿនក្នុង​ខ្យល់​ដែល​រុញច្រាន​យន្តហោះឱ្យ​ទៅមុខ​។
រថយន្ត និង​យានយន្ត​ផ្សេងទៀត​ក៏​​ប្រើ​គ្រឿងចក្រ​ដើម្បី​រំកិលទៅ​មុខ​ដែរ។ ប៉ុន្តែយានទាំងនោះ​មិន​អាចហោះ​ឡើងលើ​មេឃដូចយន្តហោះឡើយ។ កម្លាំងខ្យល់​ខាងលើ និង​ខាងក្រោម​ស្លាប​​រាង​ដូច​ស្លាបរបស់​បក្សី ធ្វើ​ឲ្យ​យន្តហោះអាចឡើង​ទៅលើ​មេឃបាន​។ យន្តហោះក៏មានកន្ទុយដូចបក្សីដែរ ដើម្បី​ជួយ​ឲ្យវា​​មានលំ​នឹង និង​ផ្លាស់ប្ដូរទិសដៅ​បាន។
យន្តហោះ​ត្រូវការផ្លូវ​វែង ធំទូលាយ​ នៅពេលហោះឡើង និងចុះចត។ ផ្លូវវែងនេះហៅថា​ផ្លូវរត់ ហើយ​យន្តហោះ​ត្រូវទៅមុខយ៉ាងលឿនមុន​នឹងអាចឡើងផុតពីដីបាន​។ យន្តហោះ​ត្រូវ​មាន​ល្បឿន​លឿន​ ដើម្បី​អាច​ធ្វើ​ឱ្យ​ខ្លួន​វាឡើង​​ទៅ​លើ​បាន​។ យន្តហោះ​ភាគច្រើន​អាច​ហោះ​ឡើង​បាន​ លុះត្រា​​​តែ​វា​មាន​ល្បឿន​លឿន​គ្រប់គ្រាន់។ ផ្លូវរត់​របស់​យន្តហោះ​គឺ​ជា​ផ្នែក​មួយ​សំខាន់​នៅ​ក្នុង​ព្រលាន ព្រោះ​វា​ផ្ដល់​ឱ្យ​យន្តហោះ​នូវ​ពេលវេលាគ្រប់គ្រាន់​ក្នុងការ​ដំឡើងល្បឿន រួចហើយ​ហោះឡើង។
យន្តហោះ​ដឹងពីទិសដៅរបស់ខ្លួន​ ព្រោះ​មាន​អ្នក​បើក​យន្តហោះ​ជាអ្នក​បញ្ជា។ អ្នក​បើក​យន្តហោះ​គ្រប់​គ្រង​យាន​ដោយនៅបញ្ជាពី​ផ្នែក​ខាងមុខ​ ហៅថាកាប៊ីន។ ពួកគេ​ទាក់ទងទៅ​ខាងព្រលាន (កន្លែងដែល​យន្តហោះ​ហោះឡើង និងចុះចត) តាមរយៈឧបករណ៍ទំនើប និងមានទំនុកចិត្តខ្ពស់។ នៅផ្លូវគោកយើងមានស្លាកសញ្ញាចរាចរណ៍ និងប៉ូលិស​ជួយយើង នៅផ្លូវអាកាស​ យើង​មាន​អ្នក​ត្រួតពិនិត្យ​​អាកាសចរណ៍​ដែលឱ្យអ្នក​បើក​យន្តហោះដឹងពីពេលវេលា​និងទិសដៅហោះហើរ ​និងពេលណា​អាចហោះ​ឡើងឬចុះចតបាន​ដោយសុវត្ថិភាព។ យន្តហោះគឺជាបក្សីយក្ស​មួយ​។ វា​មិន​ត្រឹម​តែ​ផលិត​ឡើង​ដូចបក្សីទេ វាក៏​អនុញ្ញាត​ឱ្យយើង​ហោះ​បាន ទោះមិន​ដូចបក្សីក៏ដោយ!
សាឡា​ ចង់​ក្លាយ​ជាអ្នក​បើក​បរ​យន្តហោះ​ពេល​នាង​ធំឡើង។
អ្នកដឹងទេ?ក្រុមហ៊ុន​អាកាសចរណ៍​ដំបូងគេរបស់ឥណ្ឌាគឺ Harlow ដែល​ធ្វើ​ការហោះហើរ​នៅ​ខែកក្កដា ឆ្នាំ​១៩៤១។ បណ្ណបើកបរយន្តហោះ​ដំបូងគេនៅ​ឥណ្ឌា ត្រូវ​បាន​ប្រគល់ឱ្យ​ JRD Tata នៅ​ខែកុម្ភៈ ១៩២៩ ដោយ​ Aero Club របស់​ឥណ្ឌា និងភូមា។
យន្តហោះលឿន​ជាងគេ​នៅ​លើ​លោក​គឺ Lockheed SR-17 Blackbird ដែល​អាចហោះលឿនជាងល្បឿនសំឡេង។ សាឡា​ ថាក់រ៉ាល់ គឺជា​ស្ត្រីឥណ្ឌាដំបូងគេ​ដែល​បើក​យន្តហោះ​។ គាត់​ក៏​ជា​ស្ត្រីអ្នក​បើក​បរ​យន្តហោះ​ដំបូងគេ​ដែលធ្វការហោះហើរលើសពី១០០០ម៉ោង។
តោះនាំគ្នាហោះ!
រីករាយជាមួយមិត្តភក្តិជាមួយសកម្មភាព​ទាំងនេះ ៖ ១.ធ្វើយន្តហោះក្រដាស ហើយ​មើល​តើ​យន្តហោះ​អ្នកណាហោះបានឆ្ងាយជាងគេ។ តើវាមក​ពីក្រដាស ឬក៏មក​ពី​វិធីយើង​បត់​ក្រដាស​ដែល​ធ្វើ​ឲ្យ​យន្តហោះ​ទៅមុខលឿន​?
សង្កេតមើល​អ្វី​កើត​ឡើង​ពេល​យន្តហោះ​នីមួយៗ​ហោះ​ឡើង។ តើ​​វា​មានអ្វីខុសប្លែក​ទេ បើអ្នក​​ផ្លុំ​​ពីលើ ឬផ្លុំចំ ឬពីក្រោម​​យន្តហោះ​ មុន​ពេល​អ្នក​បង្ហោះវា?
២.ល្បែងហោះ-មិនហោះ៖ ប្រមូលមិត្តភក្តិ​«ហោះ»ជុំវិញ​ថ្នាក់រៀន​ ដោយ​កុំឱ្យប៉ះគ្នា។ អ្នកចាំទីឈរ​នៅជ្រុងជញ្ជាំង ហើយ​ឱ្យឈ្មោះ​វត្ថុ​មួយដែលហោះបានឬ​ហោះមិនបាន។ នៅពេលនិយាយឈ្មោះវត្ថុមិន​អាចហោះបាន​(ដូចជាតុ) មានន័យថាយន្តហោះ​ត្រូវ​«ចុះចត»​(ត្រូវអង្គុយចុះ)។ អ្នកណាធ្វើខុស គឺត្រូវទៅចាំទីម្តង។
