“हीडो छोरे लेण मांय उबा वेयी जाओ!
बाग़़ में जाणु है।” लैला बाई हेलो पाडीयो।हामी तामी वात करतां करतां, सब छोरा एक दुजा रो हाथ पकडेन उबा वेए गिया। काव्या एकली उबी है। हारा हीडवे लागा ते लैला बाई पुसियु, “कइ कणाए पतो है, “इल्लियां मोटी वेइन कइ वणे है?”
काव्या वले वणडे परिवार थोडा दन पेली अपने गांव उ बेंगलूरु आयो है।एक मोटु घर वणे रियु है जटे वणडे आई बा काम करे है। अटेएस वे हारा रेवे है। अणी आधुं वणीयु घर में रेणु घणु मशकल है। वायरा में धुआं री कडवाहट मलिए है वले दन रात चालती गाडीयो रे हाखां रे कारण ऊंग जेइ नीं आवे। मोटे- मोटे घर फरर्टाऊ जाती गाडीयों वले मनखों रे चहल- पहल रे वसमें वा खुद रे घणो छोटो मेहसुस करे है।
काव्या एक हप्ता उ इसकुल आए रेयी है। पण अबार तक कणाउ वात नीं किदी है।अगर कणे वणडे बोलवा रे तरिका रो मजाक उडायो ते?
अणीउ पेला वा कधी स्कुल नीं गी, अगर या वात कणीए पतो लागे गियो ते?
खैर, उंडी हा लेइन काव्या हाथ उपर उठायो। आखिर अतरो हाखा वालो बैगलुर शेहर में वा दाड़ु सानी जेई ते नीं रेयी सके है।
“इल्लिया मोटी वेइन फुदुं वण जावे है” काव्या बोलिय।“बिलकुल हासो जबाव!” लैला बाई केयूं।”“वे थोडा हप्ता रे लिए इल्लिया वणेन रेवे है।” काव्या आगे वताडीयुं। “वणी टेम वे पानां खाती रेवे है।”
“हासु केयुं,” लेवा बाई बोलिय। “वे अणी खोल मांय, करिब बे हफ्ता रेवे है। फसे रुपाली फुदी रे रूप में बाणणे आवे है।” “देखो, अपां बाग़़ मांय पोस गियां” मेरी बोलिय। काव्या देखती रेयी गी!
बाग़़ फुदांउ भरियो हो।
नई रे रंग वाली निली फुदें। तपिया रे रंग वाली पिली फुंदे। रस वाला हजार काकडी रे रंग वाली नारंगी फुदे काला आसमान में टिमटिमाते तारों ही, काली वृले धोली फुदें।गाम मांय देखावा वाले अणी सब रंगो ए काव्या हुते करती। अणा ए अटे देखेन वणडे दिल राजु वेई गियो।
“हर साल हजारों किलोमीटर उड़ीन फुदां अणी बाग़़ मांय आवे है। अटे अणाने बढिया मोसम, इडा देवा हारु सुरक्षित जगाह वले रस पिवा हारु फुलों जेइ खुब मले है,” लैला बाई वताडीयु “अणी यात्रा ए प्रवास केए है।”
“हजारों किलोमिटर!
अतरी वेला पांखडा फडफडाएये में थाके नीं जाए,” एक हाथे वाली पुसियु।“वायरो अगर जोर उ वाजे ते अणीयाने अपने पाखडा फडफडाणा नीं पडे है” काव्या वताडीयु। “बस पांखडा फेलावेन वे वायरा में तेरती थकर आगे निकल जावे है।”
काव्या ए अपणु बस में आवणु जावणु याद आयु, जदी वा गाम उ बैगलुर आयी है सामान वगेरहरे वसमे कणी तरेउ ठुसीयु लगर घंटो उबड खाबड गेला मांय झटका खाती लगर। कइ फुदां जेइ वायरा मांय इम लागतु वेए?
“परवास करता लगर फुदां नई रे कानी-कानी। उडे है। अपनी सेहत वणाए राखवा हारु वे अणी नई रे कानी वणिया किचड रे ननकां-ननकां डाबरों मांय उतरे है वले अपनी टागों उ पानी में छप-छप करेन पोषण सुके है अणाने अंगरेजी मांय मड पडलिग केए है,” लैला बाई वताडीयु।
पासले साल ते नइ जेई हुखे गी हे।फुदांए पाणी मांय छप-छप करवा रे लिए अबे डाबराँ जेई नीं रेयां।अतरू पाणी नी हुँ के काव्या रो परिवार खेती कर सकतो।
“थाय ते फुदां रे बारा मांय घणो पतो है काव्या,” लैला बाई बोलिय।“हां बाई। वो अणीलिए हाय फुदां मोई सबोउ जादा परसन है,” काव्या बोलिय।“पर थोई फुदां अतरो हाय परसन है काव्या?” मेरी पुसियु।अबे काव्या अणडी एक वजे किस्तर वताडती?
“उडती-उडती वो घणी सेटी तक निकल जावे है। पर जंठे भी रूके है नवा दोस्ती वणावे देय है,” मेरी रो हाथ हावता थकर काव्या केयुं। वो घणी छोटी वेए पण बहादुर जेई। “बिलकुल थारे वजण” लैला बाई बोलिय।काव्या मलकाणी। वणडे मलकाण, फुदां रे खलियो पांखडो रे वजण मोवा माथे फैले गी।
फुदांए रे आराम घर बणाववा हारु यो करो:भारत में फुदां वर मेज बे वेला प्रवास करे है। पण वणो रे हारू यो सफर काठो वेतो जाय रेयो है। हाय अपणे जंगल वले नई गायब वेता जाय रेया है। गेला मांय फुदांए आराम करवा हारू जगा नीं मले कियेकते बापडी गेला रे वसमे थाके जाए है।
फुदांए रे आराम घर बणाववा हारु यो करो: चपटु वर्तन लियो जणणे कानी ऊठीय लगर वेए। फुदांए चटक रंग घणो परसन है वर्तन ए लाल, पीलो या फसे संतरी रंग उ रंगो।ठामडं मांय तितलियं नूं खावानु भरी दो। ने बणाब्बू घणु हैल है!
स्यार कप पाणी एक कप खाण मलावी नाको।
बडिया तरेउ पकियो थकर फलो रे टुकड़ो वणमे नाकों। फुदांए केलों, अमरूद, आम, हजार काकडी वले संतरो घणो परसन है। अणा वर्तन ने अपणे बरामदा या खडकि मांय या फसे कठे भी बाणणे मेले दियो। अणा वर्तन ने दिजे या तिजे दने साफ करेन पासो भरे दियो। जादा फुदांए आकर्षित करणु चावो हो ते असिया फुला लगावो जो फुदांए हाऊ लागें। थां गन्धबन(वर्बीना) रणजोतु (जर्मेनियम) डहेलिया (डाहलिया) या सुरजमुखी (सनफ्लावर) लगावे सकां हां अणडे हारु जादा जगा नीं सावे हे अणाने थां गमला मांय उगावेन जमी माथे या फसे खडकी माथे मेले सको हो।
-
तमे तमारु घेरे लकवा नु काम किम नी करयु?मेडम .
हेती पिली मिनकी निस गलती है।
इ रुकड़ा माते नी फसती ते मु रुकड़ा माते सडवा लिहणी नी लावतो।
सडवा बल्ले लिहणी नि लावतो तो  अणि होजे नि करवी पड़ती।होजे नि करतो तो छोटी नि जागती।
मु छोटी ने नी जगाडतो तो मम्मी रहूडा हु बारते नि दौडती।मम्मी बारते नी दौडती तो वानरू माय नि पेह्तु।
अगर वानरू माय नि पेहतु ते हेत्तू खावा नि खातु  तो।हेत्तु खावा नि खातु तो पप्पा सां वारा ने दूकान थकी कुकड़ा नि घोस अने रुटिए नि लावता  तो।
पप्पा सां वारा ने दूकान थकी घोस और रुटिए नि लिदी वेति तो कुतरू अणने वाहे घेरे नि आवतु।
कुतरु अणने वाहे घेरे नि आवतु तो मारे घेरे कोपी माय लकिलू  काम नि खातु।
तमे कई रिया हो के कुतराए तमारु घेरे लकिलू काम खाई लिदू।
हा मेडम, हेत्ती  गलती पिली मिनकी नि है।
-
नमस्ते, मुं लीण में चोथी जगह माथे हूं। थां मोइ देखे सको हो?
पगों री चाल!
अमें सानीमानी एक लेण में हीडा हां।
मैं एक वात होसिय है। हटके- हटके हीडवा हारु मोइ पईड़ा लगाड़ी देवां सावे।
दूजों जनावरों वजू अमें हाको नीं करां हां। अमें पमर उ हारु हमजा हां।
एक पमर केवे है, “मारे हाते हेंडो दा्वत खावा हारु।”
दूजी पमल वताडे हैं, “खतरो!
वटी मती जो!”
थारें हारों वजण मोइ जेइ केक न वले मीठुं हाऊ लागे।
कई मांरों जोर देखवो सावो हो?
देखावा में ते अमें जादा छोटी लागों हां पण मारे में जादा जोर हैं।
हासु मांनो, सैकडो किडियां एक फला में मोटा आराम उ रेइ सका हां।
छोटा-मोटा धीरे-तेज छोटा-लांबो
आवो थोड़ाक नवां शब्द हीखां।  छोटु - मोटु धीमुं - तेजठिगणो - लाम्बो पतला - जाडोकाठुं - नरम हाखो - सानु
यहाँ शब्दों के विपरीत अर्थ वाले शब्द साथ दिए हुए हैं। जैसे कि ‘चींटी छोटी होती है, हाथी बड़ा होता है।’ क्या आप विपरीत शब्दों की हर जोड़ी को एक सरल वाक्य में लिख सकते हैं?कीडिये पुरो दाड़ो आमनी-तेमनी नाहती फरें। जारे जौवो तारै, काम मांय लागेली रएं।लगन थकी काम करवू तो कुणेय अणी नानी नानी कीडियं थकी हीके।
-
स्कूल मांय आज पैलो दाड़ो है। आई ए मारो हाथ हाई राख्यो है नै मारे हाते हेंडी रई है। माँ “मूं अवे मूटी थाई गई हूँ,” मैं क्यू।“हेन्ड़ो...हेन्ड़ो!”आई ए मारो हाथ काठो हाई राक्यो है।
स्कूल पाहे कईक सोरं हैं।थोडं बस थकी आवें। थोडं कार थकी आवें।थोडं रिक्सा थकी आवें। थोडं साइकिल थकी नैथोडं हेन्डतं, मारे वजू।
अमें हटाक हूदी पुगं।माँ मारो हाथ सोडावे।ई गेट ऊपर रुकाई गईं। मने एकली मांय जावू है।मारे चारेमेरे कईक अण जाणजाणा चेहरा हैं।
मूं एक क़दम हेंडी।बीजो क़दम व दूं। पासी वरिने जोवूं हूँ।जेम मोरे वदती जाऊं हूँ, आई नांनी देखाती जाए है।हुं ई अलोप थाई जाएगा?
मूं दोडीने एण पाहे जऊं।मने नीं लगतु है के मूं मुटी थाई गई हूँ। मूं एणनो हाथ हाईने कऊं, “नखे जो!”
हेत्तं मांय आवी गियं हैं। एकलो मूं बाहर हूँ। टीचर दीदी बाहर आवें। ई मने जोईने मलकयं हैं। मूं ए मलकऊँ हूँ। मूं एणनो हाथ सोडवी दऊं हूँ। ई हाथ हलावें हैं।
मूं दोडीने मांय जाती रऊं हूँ।आई छुट्टी थातं मांय एयंस मलेंगा!
-
सोनु ए हापडीने लीला रंग नो बुसट पेरियो।मोनु नै रीना जेई लीला रंग रा मोजा पेरिया।
अरे आज ते अपां सब ने एक जसिया रंग पेरिया है। हेंडो-हेंडो वलै रंग दैखां!
अटे रेया मोटीआई रा रातां-रातां मरचा,कठे हाथ नीं करवो!
वो देखो भोलू वाडी रियो है कसियां चिकणा रिगणियों रिगणों!
रानी बाई रे कने है तपिया ऊ जेई पीला लिम्बु!
रंग देखवा मांय मजो आवे है वले रंग वाली हाजा खावा मांय जेइ!
कई अपां गुलाबी चुस्की खावां?
खाय जावों लणीवाली धोली गुलफी?
चटपटुं लीलू पाणीजीरु जेई पी सकां हां।
या फसे खावों भुरा मीठां?
खजुरां?
पण सबोउ हाऊ है रामु रे जामफल...
बाणेउ लीलां माएउ गुलाबी, वणा माथे धोला-धोला लूण वले रातां-रातां मरचां!
-
आ है नीमा।तमारे जेवी, आने भी खवानु घणू वालू है।अने एटले,नीमा हर वेरा खातीस रे है, खातीस रे!
मम्म!
मम्म!सावी.. सावी!कसकस!
कसा...कस ओ हो!
मुंडू राकी ने खा के, नीमा!
उनारा ने टेम मांय,दाड़ा मस्ती जेवा अने लांबा,तो एना टेम में...नीमा हुं खाय है?
उनारा ना दाडं मांय केरी खो-पीरी, लीली अने राती।रो नी भरी, राती-राती फुतऱ वारी समकती धोरी गीसी।लीली धारिये अने पीरा गरबा वाऱ तरबू,मुंडा मांय मेट लागे एव रस नं भरेळ शहतूत,ओ हो!
नीमा ना हात ते सिकणा अने रेंगण जेवा थई ग्या है।
जारे कारं, री वाऱ वादऱघेराई र्य हुवे अने ज़ोरनी वरसात थय रई हुवे...तो नीमा हुं खाती?
भरेळ पुकड़।रो नी भरी मुसंबी,लीलो साफो पेर्यो थको अनानास,रस न भर्यं, रेंगण जेवँ जामु,ओ हो!
नीमा नी जीब तो लीली थई गई!
टाड ना टेम मांय,दाड़ा थयें नाना,अने विताड़े टाड़...तो नीमा हुं खाय है?
टाड़ ना टेम मांय तो मलें रातं अने लीलं पानं वारं साक।लालसट चुकंदर,मोटँ ताजं, भरेलं अनूरं,देको-देको!
नीमा रुकड़ा माते सड़ी गई,ओ हो!
इणीए तो हंगरी भूरी-भूरी, खांटी आमलिये तूड़ी लिदी!
नीमा ने खावु घणूं गमे।पण ई टेम ने हिसाबे खाय। मम्म!
मम्म!सावी... सावी!कसकस!
कसा... कस!
दुनिया में पांस मौसम थय - वसंत, उनारो, वरसात, टाड़, अने जाड़ो। पण कईक जगा माते, जेम के भारत मे जै नीमा रे इयें, उनारो, वरसात अने टाड़, बस तणस मौसम थय।
मौसम ने हिसाबेस खावु: नीमा ने हरकु, तमे भी पूरे वर रंग-रंगिळ हांण अने फल खाई सको। आवो एककलेंडर बणाव मौसम ने हिसाबे ज़ेणा मांय ई पतु लागे के पूरा वर में कारे अने         कईय हांण अने फल आपड़े खाव ज़ुवे!
आमली : जनवरी थकी फरवरी              चीकू : जनवरी थकी फरवरी अने मई थकी जुलाई                            शहतूत : अक्टूबर थकी नवंबर अने मार्च थकी मई
पालक : अक्टूबर, मार्च थकी मई केरी : मार्च थकी अगस्त तरबूज : अप्रैल थकी जून
लीची : मई थकी जून जामुन : मई थकी जुलाई पुकड़ : जून अने एने वए
मुसंबी : जुलाई अने अगस्त शरीफ़ा : अक्टूबर थकी फरवरी चुकंदर : पुरु वर मले पण टाड़ में सब हूं ताज़ु।
-
आजेस मालू पहली वकत वाडिया मांय हाण्णू खोटवा ग्यो।मालू तोडिय लाल टमाटर, लाबं रेंगण, लीला लीला भेडा।
आई केयू, बडिया मालू!
जा थोड बटाकं भी लई आव।
मालू हारय रोकडं, वेलडा और गोड जोयं पण बटाकं देखवा नीं मलीयं।
“आई, बटाकं अबार उग नीं है।” मालू ए खाली हून्डली मेली दीदी।“ना मालू, खुब बटाकं उगी रियं हैं” आई हमजाव्यू।
मालू फेर ग्यो वाडिया मांय, वाहें–वाहें कालू भी ग्यो।
मालू बटाकू होजी र्यो तो, एने हामरणू भो, भो, भो।“ओ हो!
उबोरे उबोरे कालू” मालू दोडियो। वाडियू खराब नकी कर। मालू जोयू, कालू ऐ खाडो खोतरी नाकियो तो। खोतरीया धउरा मांय मोटा मोटा बटाका।
वा कालू!
होजी काडिया बटाका, हुन्डली भरी दीदी, बोली यो मालू।
-
छुट्टियां ना दहाड़ा हा।वीना नै विनय अटी वटी वखेरिया रंगो रे डाबा रे वेस मांय वगीचा मांय हा।
धोला रंग नै रातो रंग, लीलो रंग नै पीलो रंग, नै निलो रंग। हारा तरह रा रंग हा वटे।
रंग करवा वाला अपने काम में लागा हा। वणा मांय एक लाणि माते हो नै दुजो छत उ राडी वाला हीला उ लटकी रियो हो। कई मां थांरी मदद कर हकां?
विना नै विनय पुछियु।
रंग करवा वाळाँ भाई ने वणा रे हाथ मांय बुरस पकडवायो।“थां फाटक ए माइनेउ रंगो वणे विना उ केयु नै तां बाणणे उ।,” वणे विनय उ केयु।
विना नै विनय ने रंग रा दो डब्बा उठाया नै वेइ गीया काम करतु तैयार। वीना फाटक रे एक हेडे रंगवु चालू कीदूं विनय ने दूजी हेडे उ।
थोड़ो रंग जमीन माथे पडियो थोड़ो रंग के धीपडा माते रंग पडियो वले घणो सारो वणा दोया माते।
आखिर में हारु काम मटे गीयु वणा ने धरती माथे पडियो रंग ने नुसियों वणा ने धीपडा माथे पडियों रंग ने नुसियों।
नै सबो केड़ा अपने माथे पडियो रंग भी नुसियो।
“कतरो बढिया हे मारो लीला फाटक” विना केयु।
“कतरो बढिया हे मारो लाल फाटक!” विनय बोलियो।
“ओहो थां ते फाटक ने बे रंग मे रंगे दीदे।” रंग करवा वाळाँ भाई हाखो किदो। “हेन्ड़ो अवे अणी इमुस रेवा दिया” आई केयु।
-
आई नानी गोरिया रे ठेला में वनडे खावा रो डाबो मेलियो वले गणा प्यार उ वणा ने अपणे पांखडा मांय दबावे दिदु।“अरे आई!” नानी गोरया हाई गी।”“थां दाड़ु यास वात कियो हो!”
“वले हां याद राखजो” आई आगे बोलिय। सपोलाउ सेटी रेणु -वो अपणे जसियु नीं है।”गोरिया ए लागू की आईए एवु नीं केवणु सावतो हो आखिर सपोला वणडे सबोउ बढ़िया दोस्त हो पण आईए वो बिल्कुल परसन नीं हो।“वणा रे परिवार वाला मारे परिवार वालोंए खाए जावे है!” वाह दाडु केती ही। “गोरिया वले हापो री दोस्ती कधी नी वेई सके है।”
वणा शेहर रे एक बिजा खुणा मांय, संपोला रे बापो “वणडे खावा रे हारु गोरेया रा इडा मेले रेया हा”।“आज रु खावु ते खास है बेटा!” वणो शान उ केयु।“पण बापा, मोइ इडा बिलकुल हाउ नीं लागे” सपोले परेशान वेसेन केयु।
“मारे परिवार मांय सेठउ खाताँ जाय रिया हां!” बापा ने जरा सख्ती उ केयु।“अबे हीडो पाठशाला जो। वले हां नानी गोरेया उ सेटी रेणु!”री, ते घणी आयी पण सपोला सानोमानो रगडातो थकर बाणणे निकले गियो।“गोरेया अपांउ घणे अलग विए है।,” बापा ने हाखो जोर करेन केयु। “वले फसे हाप कधी गोरेयाउ दोस्ती करेगा ते खाए जाए कई?”
इस्कुल मांय जदी ननकी गोरेया वले सपोलो मलिया, ते एक दुजा री उतरीय सकल देखेन हमजे गिया।“कई थांरी आई आज जेई वास वात बोलयी ...?” सपोले पुसियु।ननकी गोरेया ने हां मांय मुंड हलावे दिदे। “थारे बापे जेई?” सपोले जेई हां मांय मुढ हलावे दिदे।“पण मारे आई बापो गलत है, ननकी गोरेया,” सपोला बोलियो। “आ्वो वणा ने देखाडे दिया के अपां अलग अलग वेतों थकर जेई एक जसियां हां।”
ननकी गोरेया यो हाबलेन राजु वेई गी “हां, हां, हीडो देखाडो!”वणी एक कागद काडियु वले वणा माथे बे गोलों वणाइयों - अणी तरेउ।
“हमे हेडे रा पिला भाग मांय,” ननकी गोरया हमझायु, “अपां सिर्फ गोरेया उ जुडिय लगर वात लिखोंगा। वले डावे हेडै वाला गोला निला भाग मांय सिर्फ हाप उ जुडयी लगर वात। ये वे वात वेगी जणमे हाप वले गोरेया एक दुजाउ अलग -अलग है।”“आवो पेली अपा होसों क दोई देखावा में कसया हा,” नानकी गोरेया बोलिय।” एक जसिया या अलगां-अलगां?”
“आवो पेली अपा होसों क दोई देखावा में कसया हा,” नानकी गोरेया बोलिय।” एक जसिया या अलगां -अलगां?”“घणा- घणा अलग” सपोले ने उण्डी हां लेता थकां केयू। “मुं लाम्बो हूं, मुं पतलो हूं वले मारे शरीर माथे बाल जैइ नीं है। तू छोटिक है, मोटि है वले कतरी-कतरी कुंली-कुंली।”
“अबे वताडो,” वा बोलिय,” कई अपणे चालवु एक हरकु है?“नीं घणु अलग” सपोला वले उदास वेइ गियो। “था वायरा में उडो हो पांखड़ा फड़फड़ावेन।मुं जमीन माते रगड़ातो थकर आगे बढुं हू। आडो डोडो।”“या फसे इम हमझ लियो,” ननकी गोरेया बोलिय, “मुं करु हु वायरा मांय सवारी, थां चालों हो जिस्तर छुक-छुक गाड़ी।”
“ओहो सपोले, थोड़ाक ते मालकाओ,” ननकी गोरिया आवाज में जोश भरता थकर केयु। “अच्छा वताडो, अपां दोई खा्वो कई-कई हां?”“घणी अलग-अलग चीजें,” इम बोलता थकर सपोला रे आंख में पानी भर आयु। “पण मुं पेतका रा इडा नीं खाउं।”
“मुं जाणु हु सपोले,” ननकी गोरिया वणा ने सानां करता थकर केयू। पण अबे ते वणा रो मुंडो उतरे गियो हो। “बिज वले सार,” पीला वाला भाग में चितर वणावतो थकर वा धीरेउ बुदबुदाई।“डेटकु वले उंदरो,” नीला वाला भाग में वणडो चित्र वणावता थकर वणी केयू।
“ची sssहांsss!!
!”संपोले वले ननकी गोरेया चौक गिया पाछे हेड मास्टर हाथी उबा हा।“अतरो उदास हाय हो छोरे?” वणो प्यार उ पुचीयु।“ऊँ ऊँ ऊँ..... सर जी” सपोला रोवणे लागियो। “मारे बापो वले गोरिया रे आई केवे है क मां दोई दोस्त नीं वणी सका क्योकि मां दोई अलग - अलग हां।”मां अलग-अलग वेणा रे बावजूद एक जैसीयां हां ननकी गोरिया केयू “पण देखो न अणी तरह मां वताडे नीं हकां हां।”हेड मास्टर हाथी गोलोए ध्यान उ देखियु थोड़ी वेला देखता रेया फसे एकदम वणाए ए हाउ आवे गियु।सपोला वले ननकी गोरेया वणाए देखवे लागो। वणाए हमज में नीं आवै रेयु क हेड मास्टर जी क्यो हाय रिया हैं।“देखो छोरे,” वणो कणी तरह खुद रु हावु रोकेन केयू, “थां अणा ए हाऊ ढंग उ नी कर रिया अपां सारा मलिन यो काम करो हां।”
हेड मास्टर हाथी जी पेली आराम उ बैच माते बैठे गिया।“अच्छा पेली थां वताड़ो सपोले,” वणो पुसियु “क कई करणु सबांउ जादा बढ़िया लागे है?”“खेलणु वले गप्पो मारणो सर,” सपोले वताडियु “खास करेन ननकी गोरिया रे हाते।”
“वले थांए ननकी गोरेया?”“गप्पां मारवु वले खेलवु सर,” ननकी गोरेया केयु। “खासकर सपोला रे हाथे।”“अच्छा थांए दोई ए एक जसिय चिजे करणु परसन है।”
“वाह!” हेड मास्टर हाथी जी बोलिया!
“थां दोइ एक जसिय जगह माथे राजु विया हो।, लिलां भाग मे!”“अच्छा अबे वताड़ो सपोले वले ननकी गोरेया कियानी वात थाए दुखी करे?”“सर जदी बापो केए के ननकी गोरेया उ सेटी रेणु,।” सपोले लाम्बी हा लेता थकर केयु।“सर जदी आई किये हे के सपोलाउ सेटी रेणु,” ननकी गोरेया ने लाम्बी हा लेतां थकर केयु।हेडमास्टर्स हाथी जी होस में पड़ी गिया। “तो थां दोइ एक जसिय वजय उ दुखी वियो हो। हां-थारे आई बापो थाए अपणे दोस्त वणावणे नीं देए लिला भाग मांय!”
“अबे वताड़ो,” हेड मास्टर हाथी जी आगे केयु, “एक बढिया दोस्त कसियो वेणो चावे?”“जियो अपांए प्यार करे...,” सपोले बोलवु चालु किदु।“...चाहे मांँ। वणाउ अलग विया जेई।” ननकी गोरेया वणणी वात पुरी किदी।“तो थां दोई यो मानो हो,” हेड मास्टर हाथी जी केयु “कि एक हासो दोस्त हर हाल मांय थाए प्यार करे अबे यो देखो, चियार वातो मांय थां एक हरकां हो वले सिर्फ तीन वातो मांय अलग यानि, थारे मांय जादातर वात एक जसियी है!”
“अरे वाह!” सपोला वले ननकी गोरेया खुशीउ सटके गिया “धन्यवाद हेड मास्टर जी!”“चिsssहाँsss!!
!” हेड मास्टर हाथी जी बोलिया। “अच्छा, एक आखिरी वात....”“जी, सर?”“अपणे आई बापा केजो मोई दफ्तर मांय आवेन मले।काले परबाते!”यो केएन हेड मास्टर हाथी जी दनदनाते हीडे गिया। वो घणा नाराज लागे रेया हा।
वर्गों में बांट कर दिखाइए!गणित में वर्गीकरण वले समूहीकरण रो गणों महत्व है। वस्तुओ रो वर्गीकरण करवा रे लिए थोडाक मुल प्रश्न पुस्वा पडे है जिस्तर :1.
कियानी चिजे एक हरकी है?
कियानी चिजे एक दिजाउ अलग?2.
एक हरकी वस्तुओं मांय कई समानता है?
एक दूजे वस्तुओं में कई भिन्नता है?
यानि वो किस्तर एक दुजाउ अलग है।3.
कई एक हरकी वस्तुओ रो समुहीकरण एकउ जादा तरेउ कर सका हां?
अबे होसेन वताड़ो क अणो खिलोणां ए कणा-कणा वर्गों में वांटेन, वणो री टोली वणावे सकां हां। उदाहरण रे लिए:-  वणा रै रंगो रे हिसाब उ-नीला जानवरों को समूह एक गोल मांय वले पिलाए दुजा गोला मांय।-  वणो रे नाप रे हिसाब उ -छोटा जानवर एक गोला में बड़ा जानवर दुजा गोला मांय।-  वणो रे चाल रे हिसाब उ-जिये जमीन माथे हीडे वणोए एक गोला मांय। जिये वायरा मांय उडे वणाए दुजा गोला मांय। कई अणा सब तरेउ अलग -अलग समूह वणे?
वणावेन देखो।
-
“बा!
बा!
आज़ेनारेल नी बरपी बणी सकें?घणूं मन थई र्यु है खवानु!” हुरज़े ऐने बा थकी कैदु।
“ही ही ही!
बणी ते सके। पण आना काम मांय तमने मारो हात आलवो पडेग़ा। करोगा के?”                                            “वा भई वा!
अवे मज़ो आवेगा!”
“तमे मारी वात मानी लिदी?” हुरज़ ने तो राज़ी थवा नी वातस अलग अती। “मानी लिदी!” बाए क्यु।
“देको, आमने ते होईस नारेल तुड़वँ हैं। ज़े असल पाकी ग्य हैं ई। हमज्यां?जै पुरी तरह थकी पाकी ग्यं हुवै।”देकजै!
आ आव्यू... के डूका माते नीं पड़े!ऐ ऐ...!
धड़ाम!
“हेन्डो अवे नारेल नो कुसों उतारं...”सर्!
झी!
फ़ट!
हुरज़ ने पेट मांय घड़घड़ाट थ्यू: “घड़-घड़-घड़!”बा ने खकड़ी ने दाँत आव्या।                                            किरर्र!
“पसे अमें एनुं आणनु ख़ुर तुडंगा... ऐम!”खटाक!
“अने अवे कोपरा थकी आनो बुरौ बणावंगा... ऐम!”
“आणा बुरा ने खांड अने बीज़ी हैती सीझे ने हाते फौरी उना बरता माते मेली थकी हांडी मांय नाकीने बड़िया तरिके... एमस सलावू पडेग़ा...”“केटली बड़िया  पुमर आवी रई है इणमेँ थकी, बा!”
“अवे आने आणां ठामड़ा मांय  नाकीने, वेरावी ने... ज़मी अने टाडु थवा नी वाट ज़ुवी पड़े... बेटा!”
“अने अवे वारी है आने साफ़ करी ने      नानी-नानी कतरिये कापवा नी...”                         कुंई...                               कुंई...
हूं वात है!
अमारे नारेल नी बरपी थइ गई तैयार!अवे साकवा हारू मुंडा मांय लार आब्बा लागी!
सरल मशीनेंस ओज़ार सरल मशीन ई सादन है जै कैया भी काम ने सरल बणावा हारू हात आले। एटले हिदँ-हादँ ओज़ार ने आपड़े सरल मशीन कई सकं, जैम के- 1.
उतरती ज़गा 2.
वाड़ो 3.
पैइडु
4.
गुल्ली 5.
गरारी 6.
पेस अवे तमे हैत्ति सरल मशीने उरकी सको ज़ेनु हुरज अने बा ऐ नारेल नी बरपी बणावा हारू काम लीदु?
(आपड़े आनो ज़वाब आलवा नो रस्तो हुदवा पूरी मिनत करवी है। आ घणूं जरुरी है)
-
आई नानी गोरिया रे ठेला में वनडे खावा रो डाबो मेलियो वले गणा प्यार उ वणा ने अपणे पांखडा मांय दबावे दिदु।“अरे आई!” नानी गोरया हाई गी।”“थां दाड़ु यास वात कियो हो!”
“वले हां याद राखजो” आई आगे बोलिय। सपोलाउ सेटी रेणु -वो अपणे जसियु नीं है।”गोरिया ए लागू की आईए एवु नीं केवणु सावतो हो आखिर सपोला वणडे सबोउ बढ़िया दोस्त हो पण आईए वो बिल्कुल परसन नीं हो।“वणा रे परिवार वाला मारे परिवार वालोंए खाए जावे है!” वाह दाडु केती ही। “गोरिया वले हापो री दोस्ती कधी नी वेई सके है।”
वणा शेहर रे एक बिजा खुणा मांय, संपोला रे बापो “वणडे खावा रे हारु गोरेया रा इडा मेले रेया हा”।“आज रु खावु ते खास है बेटा!” वणो शान उ केयु।“पण बापा, मोइ इडा बिलकुल हाउ नीं लागे” सपोले परेशान वेसेन केयु।
“मारे परिवार मांय सेठउ खाताँ जाय रिया हां!” बापा ने जरा सख्ती उ केयु।“अबे हीडो पाठशाला जो। वले हां नानी गोरेया उ सेटी रेणु!”री, ते घणी आयी पण सपोला सानोमानो रगडातो थकर बाणणे निकले गियो।“गोरेया अपांउ घणे अलग विए है।,” बापा ने हाखो जोर करेन केयु। “वले फसे हाप कधी गोरेयाउ दोस्ती करेगा ते खाए जाए कई?”
इस्कुल मांय जदी ननकी गोरेया वले सपोलो मलिया, ते एक दुजा री उतरीय सकल देखेन हमजे गिया।“कई थांरी आई आज जेई वास वात बोलयी ...?” सपोले पुसियु।ननकी गोरेया ने हां मांय मुंड हलावे दिदे। “थारे बापे जेई?” सपोले जेई हां मांय मुढ हलावे दिदे।“पण मारे आई बापो गलत है, ननकी गोरेया,” सपोला बोलियो। “आ्वो वणा ने देखाडे दिया के अपां अलग अलग वेतों थकर जेई एक जसियां हां।”
ननकी गोरेया यो हाबलेन राजु वेई गी “हां, हां, हीडो देखाडो!”वणी एक कागद काडियु वले वणा माथे बे गोलों वणाइयों - अणी तरेउ।
“हमे हेडे रा पिला भाग मांय,” ननकी गोरया हमझायु, “अपां सिर्फ गोरेया उ जुडिय लगर वात लिखोंगा। वले डावे हेडै वाला गोला निला भाग मांय सिर्फ हाप उ जुडयी लगर वात। ये वे वात वेगी जणमे हाप वले गोरेया एक दुजाउ अलग -अलग है।”“आवो पेली अपा होसों क दोई देखावा में कसया हा,” नानकी गोरेया बोलिय।” एक जसिया या अलगां-अलगां?”
“आवो पेली अपा होसों क दोई देखावा में कसया हा,” नानकी गोरेया बोलिय।” एक जसिया या अलगां -अलगां?”“घणा- घणा अलग” सपोले ने उण्डी हां लेता थकां केयू। “मुं लाम्बो हूं, मुं पतलो हूं वले मारे शरीर माथे बाल जैइ नीं है। तू छोटिक है, मोटि है वले कतरी-कतरी कुंली-कुंली।”
“अबे वताडो,” वा बोलिय,” कई अपणे चालवु एक हरकु है?“नीं घणु अलग” सपोला वले उदास वेइ गियो। “था वायरा में उडो हो पांखड़ा फड़फड़ावेन।मुं जमीन माते रगड़ातो थकर आगे बढुं हू। आडो डोडो।”“या फसे इम हमझ लियो,” ननकी गोरेया बोलिय, “मुं करु हु वायरा मांय सवारी, थां चालों हो जिस्तर छुक-छुक गाड़ी।”
“ओहो सपोले, थोड़ाक ते मालकाओ,” ननकी गोरिया आवाज में जोश भरता थकर केयु। “अच्छा वताडो, अपां दोई खा्वो कई-कई हां?”“घणी अलग-अलग चीजें,” इम बोलता थकर सपोला रे आंख में पानी भर आयु। “पण मुं पेतका रा इडा नीं खाउं।”
“मुं जाणु हु सपोले,” ननकी गोरिया वणा ने सानां करता थकर केयू। पण अबे ते वणा रो मुंडो उतरे गियो हो। “बिज वले सार,” पीला वाला भाग में चितर वणावतो थकर वा धीरेउ बुदबुदाई।“डेटकु वले उंदरो,” नीला वाला भाग में वणडो चित्र वणावता थकर वणी केयू।
“ची sssहांsss!!
!”संपोले वले ननकी गोरेया चौक गिया पाछे हेड मास्टर हाथी उबा हा।“अतरो उदास हाय हो छोरे?” वणो प्यार उ पुचीयु।“ऊँ ऊँ ऊँ..... सर जी” सपोला रोवणे लागियो। “मारे बापो वले गोरिया रे आई केवे है क मां दोई दोस्त नीं वणी सका क्योकि मां दोई अलग - अलग हां।”मां अलग-अलग वेणा रे बावजूद एक जैसीयां हां ननकी गोरिया केयू “पण देखो न अणी तरह मां वताडे नीं हकां हां।”हेड मास्टर हाथी गोलोए ध्यान उ देखियु थोड़ी वेला देखता रेया फसे एकदम वणाए ए हाउ आवे गियु।सपोला वले ननकी गोरेया वणाए देखवे लागो। वणाए हमज में नीं आवै रेयु क हेड मास्टर जी क्यो हाय रिया हैं।“देखो छोरे,” वणो कणी तरह खुद रु हावु रोकेन केयू, “थां अणा ए हाऊ ढंग उ नी कर रिया अपां सारा मलिन यो काम करो हां।”
हेड मास्टर हाथी जी पेली आराम उ बैच माते बैठे गिया।“अच्छा पेली थां वताड़ो सपोले,” वणो पुसियु “क कई करणु सबांउ जादा बढ़िया लागे है?”“खेलणु वले गप्पो मारणो सर,” सपोले वताडियु “खास करेन ननकी गोरिया रे हाते।”
“वले थांए ननकी गोरेया?”“गप्पां मारवु वले खेलवु सर,” ननकी गोरेया केयु। “खासकर सपोला रे हाथे।”“अच्छा थांए दोई ए एक जसिय चिजे करणु परसन है।”
“वाह!” हेड मास्टर हाथी जी बोलिया!
“थां दोइ एक जसिय जगह माथे राजु विया हो।, लिलां भाग मे!”“अच्छा अबे वताड़ो सपोले वले ननकी गोरेया कियानी वात थाए दुखी करे?”“सर जदी बापो केए के ननकी गोरेया उ सेटी रेणु,।” सपोले लाम्बी हा लेता थकर केयु।“सर जदी आई किये हे के सपोलाउ सेटी रेणु,” ननकी गोरेया ने लाम्बी हा लेतां थकर केयु।हेडमास्टर्स हाथी जी होस में पड़ी गिया। “तो थां दोइ एक जसिय वजय उ दुखी वियो हो। हां-थारे आई बापो थाए अपणे दोस्त वणावणे नीं देए लिला भाग मांय!”
“अबे वताड़ो,” हेड मास्टर हाथी जी आगे केयु, “एक बढिया दोस्त कसियो वेणो चावे?”“जियो अपांए प्यार करे...,” सपोले बोलवु चालु किदु।“...चाहे मांँ। वणाउ अलग विया जेई।” ननकी गोरेया वणणी वात पुरी किदी।“तो थां दोई यो मानो हो,” हेड मास्टर हाथी जी केयु “कि एक हासो दोस्त हर हाल मांय थाए प्यार करे अबे यो देखो, चियार वातो मांय थां एक हरकां हो वले सिर्फ तीन वातो मांय अलग यानि, थारे मांय जादातर वात एक जसियी है!”
“अरे वाह!” सपोला वले ननकी गोरेया खुशीउ सटके गिया “धन्यवाद हेड मास्टर जी!”“चिsssहाँsss!!
!” हेड मास्टर हाथी जी बोलिया। “अच्छा, एक आखिरी वात....”“जी, सर?”“अपणे आई बापा केजो मोई दफ्तर मांय आवेन मले।काले परबाते!”यो केएन हेड मास्टर हाथी जी दनदनाते हीडे गिया। वो घणा नाराज लागे रेया हा।
वर्गों में बांट कर दिखाइए!गणित में वर्गीकरण वले समूहीकरण रो गणों महत्व है। वस्तुओ रो वर्गीकरण करवा रे लिए थोडाक मुल प्रश्न पुस्वा पडे है जिस्तर :1.
कियानी चिजे एक हरकी है?
कियानी चिजे एक दिजाउ अलग?2.
एक हरकी वस्तुओं मांय कई समानता है?
एक दूजे वस्तुओं में कई भिन्नता है?
यानि वो किस्तर एक दुजाउ अलग है।3.
कई एक हरकी वस्तुओ रो समुहीकरण एकउ जादा तरेउ कर सका हां?
अबे होसेन वताड़ो क अणो खिलोणां ए कणा-कणा वर्गों में वांटेन, वणो री टोली वणावे सकां हां। उदाहरण रे लिए:-  वणा रै रंगो रे हिसाब उ-नीला जानवरों को समूह एक गोल मांय वले पिलाए दुजा गोला मांय।-  वणो रे नाप रे हिसाब उ -छोटा जानवर एक गोला में बड़ा जानवर दुजा गोला मांय।-  वणो रे चाल रे हिसाब उ-जिये जमीन माथे हीडे वणोए एक गोला मांय। जिये वायरा मांय उडे वणाए दुजा गोला मांय। कई अणा सब तरेउ अलग -अलग समूह वणे?
वणावेन देखो।
-
"ला-ला, ला ला, ला..."
"अरे आ आयं थकी है?"
"अरे आ वें थकी है?"
"आ ते वे थकी है!"
"ला-ला ला, ला, ला, ला..."
"अरे आ अंगास थकी है?"
"अरे आ रूकडा थकी है?"
"आ ते झाडियों थकी है!"
"ला-ला ला, ला, ला ला..."
"अरे आ कालू है?"
"अरे आ धोरू है?"
"आ तो भूरू है!"
"ला-ला ला,ला,ला ला..."
"अरे आ प्रार्थना है?"
"अरे आ कविता है?"
"आ ते गीत है!"
"अरे आ ते कोयल है?"
"अरे आ मेना है?"
"आ ते..."
"ला-ला ला, ला, ला ला..."
"आ ते गदेडो है।" "आ ते गदेडो है!"
"आ ते गदेडो है!"
"वाह!
वाह!
गाता रो!"
-
कयंक वन बलाडं पट्टावारं रयं।वाघ जेवं।
कयंक वन बलाडं लाम्बा लाम्बा वार वारं रयं।शेर जेवं।
कयंक वन बलाडं माते गोल छाप रे। जेम के तेंदुआ व तेंदुआ बलाडी।
कयंक वन बलाडं बहुत ऊपर सडी सके है।जेम के मारबल्ड बलाडी व धूमिल तेंदुआ।
कयंक वन बलाडं ऊंसे मंगरो माते रयं है।जेम के हिमप्रदेशीय तेंदुआ व पल्लास बलाडी।
कयंक वन बलाडं रेत वाला भाग मांय रयं।जेम के  रेगिस्तानी बलाडी।
कयंक वन बलाडं ने कान माते खूब वार रयं।जेम के स्याहगोश व लिन्क्स।
कयंक वन बलाडं मासली पसन्द करे।जेम के बनबिराल।
कयंक वन बलाडं दुनिया न सब थकी नानक बलाडं है।जेम के बिटारी बलाडी।
कयंक वन बलाडं घेर रेवा वारी बलाडी जेवं देखयं।जेम के सुनहरी बलाडी व जंगली बलाडी।
पण आ हैं सब वन बलाडं!
-
भीमो रामू धोबी रो गादेडो है।वणा री या आफत है कि वनडे उंग नीं खले। जणीयु वणाने बोली हांबलवी पड़े हैं।
एक दन कने वाली ढाई गोरी पूछियू।, भीमा थु उदास कीम है?
भीमो बोलियो मारी उंग नीं खले। तु मने जगाड़ी देई?
“हाउ है” गोरी बोलिय। दूजे दन गोरी “मां-मां” करती रेयी पण भीमो नीं जागीयो।
हाजे भीमो घाट उ फासो आयों। मोती कुतरो वटे आयो। “मोती, मारी उंग नीं खले थु मने जगाडे देई?” “हां... हां...” मोती बोलियो। आगले दन मोती “भौं... भौं...” करतो रेयो पण भीमा री उंग नीं खली।
वणी हाजे भीमो चिनु कुकड़ा उ मलियो। “चिनु थारी हाखां सु ते सब दाड़ु परबाते जाग जा्वे है। कई थां मोइ जेई जगाड़े देओ?” “ठीक है” चिनु बोलियो। आगली परबाते “कुकड़ू कु... कुकड़ू कु” कर चिनु बाग लगावतो रेयो। पण भीमा माथे कई असर नीं वेयो।
आतमते भीमे कालु कागला ने कांव-कांव करता देखियो। “कागला भाई थु मने परबाते जगाड़ी देई?” “हां... हां... जरुर।” कालु बोलियो। आगले दन कालु “कांव-कांव” करतो रेयो पण भीमो नीं जागीयो।
अबे ते भीमो निरास वेई गीयो। अगले दन परबाते परबाते एक मांकु वनडे नाक माते जाई ने बैठु।“आ... आ... आक छी!” इम वेताइ भीमा री उंग खले गी।
“अरे, मु किस्तर जागे गियो।” “मैं जगाडियो।” वनडे माथा माथे बैठु माकुं बोलियु। “हाहु!
मने दाड़ु जगाड़े देइ?” “ठीक है।”
-
मारी आँख उगड़ी। मने तर लागी अती। पाणी लाब्बा हारू मारे सप्पल हुदयं।
अरे। मारे खाटला नींसे तो वाग है।
अवे हुं करुं?
आई ने हादु?
के वाग हाको करे तो?
पासो हुई जऊं?
पण निंदर नती आवती?
एकदम केणेके दिवो लगाड्यो। बांणा में आई ऊबी है।
“हुं थ्यू है बेटा?”आई केवा लागी। “मने हादियू अतू?”
मैं वाग आडे आँगरी करी। आई नींसे नमी अने वाग नै घांहड़ते जाई ने बांणे काड्यो।
ओ!
कौय वाग-हाग नती। आ तो मारू मोटू कारु-पीरू बनियान है। आनं बटण वाग नी आँख वजू ततकें हैं।
मूं ते आमस बी ग्यो!
आई मने पाणी पावा लागी।
अवे मूं हुई जऊंगा। वन वारा जीवता वाग नं हपनं जौवं हैं!
-
मीरा एक छोटाक गाम मे रिये है। हिमाचल प्रदेश रे एक काठी रे टुमकी माथे वसियु लगर है। रसोडा रे झरोखा उ सेटी बरफ री टोपी पेरियी विए जीम काठी देखाए है। मीरा ए। मोटी-मोटी हाउसवाली पांखडा वाली मोरगण वणडे घर रे उपर कधी-कधी उडवु करें है।
पण आज, मीरा, वणडे भाई राजेश वले आई तीनेइए काठीउ उतरे रेया है। वे नवा खाहडां लेवा करतु बजार आडी जाय रेया है। सेर उ अटे घणु सेटी है।पण मीरा ए कई परेशानी नीं विये है। वा ते दाडु इसकुल जावा करतु जेई घंटा तक हीडे है।
कधी-कधी मगरा वालो गेलो खोवाए जाय है। वले वे भाटा माथे रपटेन निचे आवे है। “व्ईहीईईईई” भाटो रे उपर उ डाकतों थकर मीरा वले राजेश राजु वेइन हाखो करे है।
वणो रे पग रे निचे हुखों पानों उ चरचराहट विये है। “टर्रर्रर्रर्र टर्रर्रर्रर्र!” बोले है छोटकिक लिलु गुच्छेदार पेतकुं।लंगुरो री एक टोली वणोने चिड रा रूखडो रे उपर उ सानीमानी देखे है।
भाटा वले जालकी रे पाछे हपिया लगर काठी वाला झरना कने पाणी पिवा करतु उबी रिये है मीरा। एकदम वणी ने एक छोटीक पेतकी देखाणी है। फर्न रे पानों माथे पडिय लगर है वा। “हाय बापडी पेतकी!
अणडे पांखों ए लागों है,” धीरे उ अम्मी केयु।
पेली अणडे पांख हाऊ करणों पडे जेरो। अम्मी कियु।पांख माथे थोड़ो गिलो धुलो छोपडेन पेतकीए एक मोटा पाना मे पतोले देए है वे।मीरा अपने कटको री थैली मे राखे दिए है वणीए।
मोटा गेला माथे आवेन उबी रेयी है बस। वे चढ गियां बस मे बैठी मीरा थैली रे माईने पेतकी रू पटकावणुं महसुस कर रेयी है। “कई जांणा वणीए भुख लागी विए ते,” अम्मी हुजाडे है। “मोई जेई!” झट बोले जाय है राजेश।सब जणा मलेन तलिया लगर चणा चबावे है।
शहर मे कतरो हाखो है वलेभीड जेई कतरी है!“मारे कने रियो मीरा, राजेश” अम्मी होलो पाडे है। तीनेए एक दुसरा रो हाथ कसेन हावे लेए है।
बजार पोछेन मीरा रे खाहडां लेए है। अम्मि मिठाई वाली दुकान उ थोडिक उनि-उनि जलेबी जेई खरिदे लेए है। मीरा पेतकी ए जेई एक छोटुक बटकु आले है, पण वणीए परसन नीं आवे। खाय नीं है पण वा थैली मांय काणु करवा री कोशिश करे है।
थोडीक वेलाँ मे वे सब जणाँ बस उ पासा आवणा री तियारी मांय है। सडक माथे हीलती थकी बस मांय बेठां थकर। मीरा ए थैली मांय उ पेतकी री किचिर-मिचिर हबलावणे लागुं है। “मां सब झरना आडी पोछवा वालों हां।” मीरा फुसफुसाकर वणो ए केयु। झरना माथे पोछताइ मीरा वणा ए निकालेन जमीन माथे मेले दिये है। वो थोड़ोक आटी वटी ठेकेन थोड़ो पानी पिएन फसे आवेन मीरा रे पगों माथै बैए जाए है। पेतकाए जेई मीरा रे नवां खाहडां परसन आवे गिया है शायद!
घर हुदो जाता अंधारू वेवा लागे गियु हुं। मीरा थोडीक सुखी चारउ पेतका रे हारू विसाणु वणावे दिए है वो आराम उ नवा विसाणा माथे हुए जावे है।
मीरा वले पेतका रे दोस्ती वेइ जाए है। मीरा वणा ने चणा वले सोका री छोटिक-छोटिक लोई वणावेन खवाड़े है एक हप्ता केड़ी पेतकी एकदम वटेउ उडे जाए है।
अबे मीरा जदी भी काठी वावे गेले उतरे है, वणी ने एक लांम्बु धोलु वले कालु बे मुणडा भोता वालु पेतकु देखाये है।वो पेतकु वणीए देखातांइ मुड हलावेन किचिर-मिचिर करवा लागे जाए है। कई थाए लागे यो वोइस पेतकु है।
-
तुलसा नी इच्छा थई के, एक दाडे ई भी वगडा मांय फरवा जायगा। अणनी मास्टर कक्षा मांय वाघ नी कहानी भणीने हमरावे। ई वगडू ने वगडा ना जनावरं ना बारा मयं हामरवा नो रसियो है।
एक दाडो एनी ई इच्छा पण पूरी थई। खरे काका वगडा ना मूटा अधिकारी हैं एणे तुलसा व एना दोस्त ने कान्हा राष्ट्रीय उद्यान आवबा नूं नूतरू आलियु। तुलसा नै ऐनो दोस्त घणा राज़ी थई ग्या। ई सब वगडा मयं एक पूरो दाडो ने एक पूरी रातर रएंगा।
स्कूल थकी वगडा मयं बस थकी जावाना चार घण्टा लागें। जईवैरा तुलसा बस थकी उतरी तणी वैरा कणेक घणा जोश थकी हाथ मलाव्यो पसे ऐना वार सहलाव्या पसे आवाज़ आवी, “कान्हा मांय तमारू स्वागत है।” आ खरे काका है।
तुलसा नै ऐनी दोस्त रानी, मिठ्ठू व दीप्ती एक बिजा ने अडीने उबा हैं।“जरा हूँगो। हवा मयं सब तरफ रूकडं नी नै पानां नी खुशबू आवी रई है।” मिठ्ठू के हे।“हवा एटली साफ है। जेम खुशबू वाला हाबू थकी झिल्या हो,” रानीय ए कहयुं।
हांज थावा लागी है। खरे काका नै वगडा ना बीजाजा अधिकारी ऐणने वगडा ने बारा मयं बताडवा लाग्या, एने जोवा हारू काले जयेंगा। ऐणे सोरियं बल्ले रिकार्ड करेली जनावरं नै सकलं नी आवाज हमरावी। जेने ई हमारीने औरखी रई आती।
पिऑऊं!
पिऑऊं!“आ मोर है!”ऊव!
ऊव!“मने खबर है आ कांकड है!”कीईईई!
कीईईई!“आ झींगुर नी आवाज है।”बिजे दाडे तुलसा हवारे पांच वागे उठी। थर्रर!
खूब टाड है। सब सोरें गरम कपडं पेरियं। एक वाहे एक ई सब बस मयं सवार थई ग्यं। “आंय चारो आडी लांबी-लांबी सार उगी है। ई गणा कोहरा ना अंदारा थकी खुवाई गई है।” रणवीर काका ए बताड्यु।
“श....श....” रणवीर काका फुसफूसाव्या। “अमारी बस पाहे बे हियारे हैं।” सब मनकं ध्यान लगाडीने हमारे हैं। अणने लांबी सार मयं कयंक खखडाट हमराणों। पसे जेवी बे हियारे वगडा आडी दौडवा लागी ते एणना पोगं थकी हुककं पानं नी चरचराहट थावा लागी।
रणवीर काका फेरी फुसफूसाव्या, “रास्ता नी डाबी आडी सांबर उबो है।आणी हिरण नो रंग भूरोरो है नै ऐने मुटका माते बे हिंगडा है। जैवा रूकडा ना डारं होय।” सब मनकं डाबी आडी ही आवती अवाज पर आपडू ध्यान लगाडे हैं। हाउउन्क हाउउन्क… सांबर हुंकार भरीने नाही ग्यो। “आनी आवाज ते गाडी के भोपू हाॅर्न जैवी है,” तुलसा ए चुटकी लेते जाईने कहयु सब सोरिये आहवा लागी।
एकदम टाडो वायरो बेह्वा लागो। अमें सब नदी पाहे जाता रिया। रणवीर काका ए कहयुं। तुलसा पाणी नी कलकल हामरी रई है।रूकडं माते थकी सकलं नी आवाज आवी रई है।
फिय्यूईई!
फिय्यूईई!“ई वाला मारे भाई आडी सीटी वजाडे है। रश्मि ए कहयुं।” हां रश्मि, ये एक सकली नी आवाज है जेने सारिकि भी कयं है।रणवीर काकाये हमजाड्यु।                              कीईईई....कीईच....                              “आ कान फाडवा वारी तेंदी आवाज तमे हामरी रिया हो,                                ई पेंगिया मैना है। ई सतभाई भी केवाय।”
ऊपर थकी नरम पानं नी बारिश थावा लागी। वांदरा नं नानं टेटा माते पानं पाडी रिया हैं, बिल्कुल ई वगडिनी जैम।बस ऊचाई वारे रास्ते जावा लागी है।
“आणा वेलां ने पकडो, केवो मजबूत रणगा जेवो है।और पानं मानो नरम रूई नो फाहो।” सब लोग वारी वारी थकी अणा वेलाने पकडे हैं। आ माहुल वेलो है। रणवीर काका ए हमजाड्यु। आना पानं थकी नानां नानां दोंदा बणावी सके है।
पिऑऊं!
पिऑऊं!“तमारे दाया तरफ मोर है।” रणवीर काकाये चहकते जाईने कहयु।
“हुं ई नासी रहयो है?” तुलसाये पुछियु।“हां,” काका ए कहयुं। “जाडा नी धुप मयं ऐनी पांखे हीरा-पन्ना थकी भी वदारे चमकी रई है। ई घकणो रुपारो देखाये है।”“सुन्दर” तुलसाये कहयुं।
अवे सब जणने भूख लागवा माडी। नास्तो करवा सब एक शिविर मयं रूकणा। एयं खरे काका ए असानक एक रोमांचक घोषणा करी। अमारे शिविर ना कुछेक हाथी आंय है। ऐणे बतड्यु के अगर तमे ऐणने प्यार थकी सहलायोगे तो ई खोटू नीं मानेंगा। आ हामरीने सब खुशी थकी सिसावा लाग्या। झट तुलसा ने तारा नाम नी एक हाथीनी पाहे लई ग्या।
गाईड ए ऐनो हाथ तारा ना खखरा ऊंजरा माते मेल्यो। व्हूम्प!
तुलसाने तारा ना पगो से हेडवानी आवाज हमराई गई। ई आपडे हाथ थकी एनी मजबूत मासपेशियो ने महसूस करी सके है। तारा ए धीरे थकी चिंघाडते जाईने अपडी फुंड थकी तुलसा नो हाथ पकड्यो, ई कुछ खावानु हूदी रई है। फुंड ना गिलापन थकी आपडी हथेलियां माथे महसूस करिने तुलसा मुस्कराई गई। जावानो समय थई गयो है। वापसी मयं ई लोग एक गौर पाहें थकी गुजर्या। गौर सार चरी रयो है। भैह जैम एनो डील कारु है। पण पोग थकी निसे नो हिस्सो धोरो है। ऐवु लागी रहीयु है। मानो गौरे मोजा पेरिया हो। रणवीर काकाये कहयुं। गौर ना पगो मयं मोजा है। आ विसारीने सब लोग दात काडवा लाग्या। तणी वरा हवा नी चीरी नाखे एवी तेज और भारी आवाज आवी।
आँहूम!
गुर्रावा नी आवाज फेर आवी।“बाघ आयं थकी गणो सेंटी है।” काका ए बतड्यु। पण लागी रयु है ऐणे तमने देखी लिदु है।शायद तमने वो ईस बताडवा चाही रयो है।
खुशी-खुशी सोरं ने वगडा थकी अलविदा कहयुं। सोरं अवे ई जाणी ग्या के वगडा ने सिर्फ आंख थकी नीं पण कान नाक आंगलियो थकी भी देखी सकाय। नै हेत्तं फेर थकी कान्हा उद्यान आव्बा बेताब अतं।
आ एक हासी कहानी है। जनवरी 2017 मे लास्ट विल्डरनेस फाउण्डेशन ए कान्हा ना वन विभाग ना हाते मलीने 23 ऑखों वगरना सोरां हारू एक शिविर नो आयोजन करयो तो। आ सोरं जबलपुर के अनन्या मानव साईं समिति ना छात्र अता।अण सोरं ने वगडा नी सैर करवा लई गया ता। जे थकी अणै सोरें आपडी कमाल नी संवेदक क्षमताओ नी ताकत थकी वगडा नो मज़ो उठाव्यो।
द लास्ट विल्डरनेस फाउण्डेशन एक गैर सरकारी संस्था है जे गावों नै शहरी ईलाको मयं काम करे है।आ संस्था बच्चो ने वगडाना जीव और जैव विविधता नी जानकारी आले है। नै पर्यावरण व ऐना संरक्षण करवा ने प्रति जागरूक बणाववानु काम करी रई है। वदारे जानकारी हारू ईनी वेबसाइट जोवो।ज़्यादा जानकारी के लिए आप उनकी वैबसाइट देख सक छ,www.thelastwilderness.org
-
व्याध फुदा दरुवी अबे-अबे उडवु हीखीयु है।वो अपणे हाते वालो के हाथे तलाब रे कनी उडे है।वा डेटकाँ वितावे है वले मचरां ए खाए है।
आतमते दरुवी कने वाला मंगरा में जाए हैं।वा पेतका रा माला वले मकोड़ी रा जाला ए देखे है।वा अकाश मे समकोर उ आया वादलांए नीं देखे है।
टप!
वरखा रो एक टपको दरुवी रे माथा माथे पड़े है।दरुवी घरे फासी आवणु चावे है।पण वा खुद रे पांखडा ए पलाडवे नीं सावे है।
मारे एक छतरी चावे है दरुवी होसे है।वा गलमुर रा रूखडा माथे जाए है।यो रूखडो ते सेटीउ काठी राती छतरी जेवुं लागे है।
अणडे पाना ते घणा छोटां है।मे पाना ते घणां जादा छोटां है। कीडी ए तोइ नी ढाकै सके है।दरुवी होसे है। मोई थोडुक मोटु चावे है।
दरुवी मोटा तारा रे हरकु पानु देखे है।हजार काकडी रे रूखडा रे पाना उ छतरी वणे सके है दरुवी होसे है।‘अरे नीं!’ अणाउ ते वरखा रो पानी पुरो माइने आवे रेयो है।
घणो जोर उ वायरो वाजे रेयो है, पण दरुवी अबे तक खुद रे हारु छतरी नीं मली हैं। वा एक पोधा रे निचे थोबे है पण वणडे पतला पाना मुडे जावे हैं। “थां कतरी निर्दयी हो,” दरुवी छुई मुई रा पोधा ए केवे है।
दरुवी परेशान है। जंगल पानाउ भरियो पडियो है।पतलां पाना है वले मोटा वले बडा है वले छोटा जेइ पण कसियु पानु छतरी वणवु हरकु नीं है।
एकदम दरुवी वडला रा रुखडा ए देखे है।अणडे पाना तारा रे रूप वले कांटावालां नीं है।मे पाना न तो मोटो है न घणां छोटां।
दरुवी वडला आडी उडे है।वा एक पाना रे निचे हपे जाए है।वणी खुद री छतरी होजे दिदी।
व्याध फुदा रे बारा मे जादा जाणे व्याध फुदां ए बोत ही जादा घुमणा री आदत विए है थोड़ाक व्याध फुदा, जणाए अपां अपणे मैदान वले वगिचा मे पालो हों खुलों समुन्दर डाकेन भारत उ अर्फिका जावे है। हिन्द महा सागर डाकवा रे लिए वे 16,000 किलो मीटर ऊ जेई जादा यात्रा करे है। वे भारत अपनी यातरा अक्टुबर मांय चालु करते है वले विदेशो मे जेसे कि तंजानिया जनवरी मे पोछे है वे गेला मे द्वीपों पर जसियु के माल मालदीव वले सेशेल्स मांय थोबे है व्याध फुदा जादा ठाड या फसे बोत जादा गरमी मांय उडे नीं सके है। वे परबाते-परबाते दन बावसी रो तपियो लेवा करतु पांखडा फेलावे देए है।
-
कोमल मेडम कक्षा 1ए ने करिने देखाडी रई हे।आ बुधवार नी कक्षा मांय थावा वारा नाटक लिदे है।
तक धिमि तई!
“आपडे डाबो हाथ उंसो करो!”
ओ हो!गप्पू ऐनो जमणों हाथ उठावे है। गप्पू नासी नीं सके!
दे दना दन घूम घूम!
“कमरा ने चारो और जोर थकी घूम।”
ओ हो!गप्पू धीमे-धीमे दौडी रई है।गप्पू नासी नीं सके!
टप टपा टप टप!सब ठेको झट पट।
ओ हो!गप्पू बेही गई।गप्पू नासी नीं सके!
धिन धिनक धिन धिन!
जमणों पग मांय गण!
ओ हो!गप्पू ऐनो जमणों पग बारते काडे!
गप्पू नासी नीं सके।
सब मनकं दांत काडतं जाईने ऐनी आडी ईसारो करें हैं, गप्पू जे गलत करी रई है।पण कोमल मैडम जाणे है के हुं करवू है।ई सोरं ने कई रई हे कि “गप्पू नी जेम करो!”
तक धिमि तई!
थोडं ना हाथ निसे थोडं ना ऊपर करो भाई।दे दना दन घूम घूम!
पुरा कमरा मांय तेज और धीरे घूमो।टप टपा टप टप!
जैसा मन हो वैसे कूद झट पट। धिन धिनक धिन धिन!
बस हो जाओ शामिल सोचे बिन।
गप्पू तो नासी सके  है!नै तमे सब भी नासी सको हो।
-
रोटो गोल विये है।
बरेड भजया रे तीन खुणा वेई है।
बर्फी रे चार खुणा वेइ है।
चकली कुंडली जैवी होये।
वडा ते छल्ले जसियु विये है।
पाटशाप्ता* वेलन जसियु विय।*पाटिशाप्ता बांग्ला मिठाई रुनाम है जियो क मेदा नारियल वले गोल ऊ वाने है।
पाम्फ्ट* को वसमेउ वाडो ते लगभग छे खुणा जसीयु विइ जाए है।*पाम्र्फेट एक मासली भी विए जो क ई तरे खावा मे काम आवे है।
दोसा एयते एक खुणा उ मोडावो ते एक शंकु जसियु वणे जाए है।
अबे हलवा रो ते कई रूप नी विये है वणा ने सावो जसियो रूप देइ सका हां।
मे हारा मारी थाली मे आवेन अन्न देवता वणे जावे है।
मु थाली मे वणा अन्न देवता रो पिछो करू हुं।  वणे नम-नम, कुर्रम-कुर्रम वले कटम-कटम करीन चटकारा लेता थकर वणा ने गटके जावा हो।
-
वार-तेवार आपड़े सब ने बड़िया लागें। तारे घणी मौज़ अने मस्ती करँ हाते ख़ूब मज़ा नूं खवानूं भी खँ हँ।अमारी थारियं नै अमारे मग़ज़ मांय शिरो-पूड़ी, दूध-पूड़ी नै श्रीखंड-पूड़ी नी एक अलगस वात रे। सुट्टीय मांय तो सणा-पूड़ी ने ते वटाटँ-पूड़ी सब थकी वदु पसंद करें हैं। पूड़ी तरवा नी पुमर सबने आपड़े आडे खेंसे। हांडी मांय तरती पूड़ी ने देकवु भी बड़िया लागे। जराक पेला हुना हरका रंग नी कड़क, गरमागरम फूली जैवी पूड़ी ने तो देको। थारी मांय मेलता पेले एकदम गौर नै फुलाई थकी पूड़ी नु अमारे मन करें। आमे रोज़ हूंस के पूड़ी केम फूले?ते हूं एने मांय वायरों भर्यो रे?
पूड़ी मांय वायरों कूण भरे?
अमें देक्यु है के पुप्टा ने मांय मुंडे थकी वायरो भरवा वांहे ई फुलाई ज़ाए। बापो आपड़ी सायकल ने टायर मांय पंप थकी वायरो भरें।
पण आई एणी पूड़ी ने फुलावा हारू एवो कोए तरीक़ो काम मांय नती लेती-कमाल नी वात है!ते हेंडो आज़े ज़ई वेरा आई पूड़ी तरे तई वेरा आपड़े ऐने देकंगा, ज़ाणंगा, पुसंगा अने पतु लगाडंगा।
एक मोटा ठामड़ा मांय आईये थोड़ोंक आटो लिदो। इनामे थुडुक तेल ने लूण नाक्यु अने फ़ेर थुडुक पाणी मलाव्यू। पण आटो एटलु आकू पाणी हरते पी ग्यो!
ऐनु मतलब ई है के आटा मांय कोएक तो है जैने घणी तर लागी है!
तमने जई वेरा तर लागे ते हूँ करो?
तमे पाणी पीवो। आटा मांय बे तरा न प्रोटीन रऐं-ग्लाइडीन नै ग्लोटेनिन। ऐना बे प्रोटीन वाऱ अणुओं ने घणी तर लागे। आटा मांय जेम पाणी नाकं, आ अणु नै पी ज़ए। ई पाणी पीवा थकी मूटँ नै तगडँ थई ज़ऐं। ई फ़ैलाई ज़ऐं। सब जाणे के एणनै आराम हुँ बेवा हारू फुर्सत नती रेती-एटले ई एक बीज़ा ने अड़े ने धक्कों मारे। ई एक बीज़ा ने सोटी ज़ऐं।
कारेक ते रमती वेरा तमे भी एक बीज़ा नो हात हाई ने एक लाइन बणावो हो अने फ़ेर ई हेती लाईनस एक हाते हेन्डे। एमस कण भी एक बीज़ा ने हाते सोटता थका एक नेटवर्क बणावी लएं।
आईये आटो घुन्दी दिदो है। ई आपड़े हातेली मांय थुडुक तेल लगाड़ी ने बड़िया घुन्दवा नु के है। आटा ने बड़िया घुन्दवा हारू काटा हात ज़ुवें एणने कैवूं है के आटो बड़िया ने घुंदयो हुवै तो पूड़ी ने फ़ूले। ओ.., पण आ बे वाते हरते जुड़ाई हुवै?आणा मांय भी कोएक राज़ हुवै।ज़ारे आपड़े आटो ने घुन्द तो एक बिज़ा थकी स्योटा कण, फैलाई ज़एं अने फ़ेर आणा परते फेलवा ने वाएं एक नवु प्रोटीन बणी जाए, एने कए ग्लूटेन। ग्लूटेन, रब्बड़ ज़ेवु ढिलू रे, एटले घुंदया आटा ने आपड़े कोऐ भी आकार आली संकँ। ऐना घुंदया थका आटा ने आई थूड़ाक टेम हारू एकी आड़ी मेलि दे। अवे ई दूद बणावी रई है ज़ेमपेली पूड़िये वणवी सालु कऱे, आपड़े पासा आवंगा।
आई ने बापो बे तैयार हैं। आईये तावड़ी सड़ावी एणा मांय थुडुक तेल नाकी दिदु। ई घुंदया थकी आटा मांय थोड़ोक आटो लई ले। अवे ई एक पूड़ी वणी रई है। उना तेल मांय पूड़ी ने नाके है। थुड़ाक टेम वए पूड़ी फुलाई जाए। हुं थ्यू है?
असल मे ते पूड़ी ने हाते एम थाए है- घुंदया थकी आटा मांय ग्लूटेन रेवा ने कारण ऐने वणी सकाय। ज़ारे ऐणा आटा नी नानी लुई ने वणं तो पूड़ी मांय ग्लूटेन नी एक सतह बणी ज़ाए। जई वेरा पूड़ी ने गरम तेल मांय नाकं तो ऐनी नेसे वारी सतह तेल ने हूवा थकी वदारे उनु थई ज़ाए। खबर तो है के आटा ने घुंदवा हारू ऐणा मांय पाणी मलाव्यू हैतुं?
वदु तापक्रम ने वजह थकी पूड़ी ने मांय पाणी भाप बणी ने ऊड़ी ज़ाए। आ भाप घणी ताकत वारी रे पसे ऐनी ग्लूटेन नी सतह ऊपर सली ज़ाए। इणीस वजह थकी पूड़ी फ़ुले है।बापो अवे पूड़ी ने फ़ेरवी दएं। एटले ई बीज़ी आड़ी थकी भी सुनहरी थई ज़ाए। एणऐं तावड़ी थकी पूड़ी नेकारी लिदी है पसे एने एक ठामड़ा में मिलि दिदी।
ऐवें एक काँटा थकी पूड़ी मांय क़ाणु कर्यु है। देको, भाप हरतें बांणे नैकरी रई है। फ़ूली थकी पूड़ी मांय वायरों ने रेतो है। ऐणा मांय भाप ऱे, हमजी ग्या!
भेल पूरी / आलू दही पूड़ी मांय इस्तेमाल थावा वारी पूड़िये केम नीं फूलएं?ऐनी तीन वजहें थाई सकें।पूड़ी घणी पातरी वणायेली होयें, नै ऐणा मांय सही मात्रा मांय पाणी नीं नाख्यु है जेणा थकी भाप नै दबाव बणी सके नै पूड़ी फूलाई सके।नांन काणं कऱे एटले तरवा हारु ज़े भाप बणे ई पुला थकी बाऱे नैकरि ज़ाए। इणी वजै थकी पूड़ी ने फ़ूली सके। ऐने अलावा ज़ो पूड़ियं ने थोङा तापक्रम माते तर्यु ज़ाए तो ऐ मांय भाप धीरे-धीरे बणे, प्रेशर ठीक ने बणे अने फ़ेर पूड़ी फ़ूली नती सकती।
गउं ने आटा थकी ग्लूटेन हरते मळे?
पाणी नी मदद थकी आटो घुंदी लऐं।आटा ने घुंदते थकी एटलुस पाणी नाक़ के आटो ने तो घणो कड़क ऱे अने नेऐं घणो मुलायम।हातेली ना नेसला हिस्सा नी मदद थकी आने थुडुक अज़ी घुंद।ने तो, थुड़ाक तेल थकी भी क़री सकं ज़ेणे थकी आटो तमारे हातं माते ने सोटे। घुंदयां आटा ने 10 मिनट हुदी ढाकी ने मेल दँ।अवें एणा घुंदया आटा ने, थुड़ा मिनट बल्ले फ़ेर घुंद।
अवे फ़ेर आने एक मोटा ठामड़ा मांय मेली दँ अवे ठामड़ा ने मए मेल्यो घुन्दयो आटा माते एटलु पाणी नाक़ ज़ेणा मांय ई डुबी ज़ाए।पाणी ने मऐं डुब्या आटा ने घुंदी कऱ ज़ारे हुदी पाणी नो रंग सफेद ने थई ज़ाए। ऐणा पाणी ने फेंकी ने ठामड़ा मांय थुडुक ताज़ु पाणी लई अने तारे हुदी कर्त ऱ घुंदया आटा ने अज़ी घुंदवा थकी पाणी सफ़ेद ने थई ज़ाए। ऐनु मतलब ई है के आटा नु हेतुं स्टार्च खतम थई ग्यु हुवै अने एणा मऐं थुडुक ग्लूटेनस र्यु हुवै। एवुं एटले थाय केम के स्टार्च पाणी मांय मली ज़ाए पण ग्लूटेन ने घुले। अवे ऐंणा वदया आटा एटले ग्लूटेन थकी थोड़ोक आटो लई ने आमें एक रबरबैंड परते खीसी सकं। ज़ो आने खेंसी ने सूड़ी दँ तो आ पासु पेले ज़ेवु थई ज़ाए। ऐणा थकी आनु लचीलापन नु पतु लागे तमे आने पोस्तु करी सकों ऐंणा थकी ई पतु लागे के ऐंणा मांय केटलु प्लाटीसिटी ऱे।
पूड़ी थकी ज़ुड़ायालु इतिहासवैज्ञानिकों नु मानवू है के सब थकी पेले करीब 11,000 वर पेले वैसलं देश मांय वन ना गऊं नु पतु लाग्यु हेतुं।आ जगत ना सब थकी पेला इनसाइक्लोपीडिया, “अभिलाषितार्थ चिंतामणि” या मनासोललास ज़ेने राज़ा सोमेश्वर ऱे 12वी सदी मै लक्यु हैतु, एने अनुसार ऐणा टेम मांय पूड़ी हरकी कोएक सीज़ बनावी ज़ा हती ज़ेने पहालिका केतँ हेतँ तो पूड़ी कम थकी कम 800 वर पेलँ नी है।सीरिया मांय दमसकस ने पाएं करी खुदाई थकी पतु लाग्यु के गऊं नु इतिहास करीब 900 वर ज़ुनु है एणी ज़गा माते, गउं ने पैरवा अने एणी फसल ने कापवा अने ऐने दरवा हारू काम न ओज़ार मल्य हैं।
पता लगाइये, हुं ज्वार, बाज़रू के पसे सुका ने आटा थकी पूड़िये बणी सकें, ज़ो ना ते केम?गउँ ना आटा थकी पूड़िये ने अलावा आपड़े बीज़ी हुँ सीज़े बणावी सकं?ज़ो आटा मांय वदारे पाणी नाकी दँ ते हुँ थाय?ज़ो आमें आटा ने खवानु बणावा ना बीज़े तरीके, ज़ेम के तंदूर के पसे तवा माते बणावं तो हुँ थाएगा?
-
मूं मोटो थई ग्यो हूँ। मूं घणू बणावी सकू हूँ। मूं तस्वीर बणावी सकूं। नै कई बिजि चिजे भी बणावी सकू हूँ।
मूं माँ नी तस्वीर बणावू हूँ। ई वगर हिले डूले बैठी रे है।
मूं मारे बेन नी तस्वीर बणावू हूँ। ई वगर हिले नीं बैहे।
मूं घणी चीजों नी तस्वीर बणावू हूँ।
पण मने दीवार उपर तस्वीर बणववानी मनाई है।
मूं कई चीजें बणावी सकू हूँ।
मूं बलाडी नी तस्वीर बणावू हूँ। ई मोटी है।
मूं मासली बणावू हूँ। ई नानी है।
मूं कागज नी नाव, सकलीनै पांजरू बणावू हूँ।
मूं घेर नै रेलगाड़ी बणावू हूँ।
मारी बेहन सब गडबड करी नाके है।मूं घणू बणावी सकूं हूँ। पण मारी बेहन नीं बणावी सकती है।
-
अरदी रातरे आई नै अच्चन बे जण हुतं अतं तणी दण मायशा पाणीं मांय पेरवा वारा सस्मा लइने सानी-सानी घेर थकी बारते जाती रे।रात मांय मायशा ने दरिया ने होडे असल लागे। अने एणी ऐक बढ़िया सहेली दरिया माएस रे है।
मायशा दरिया होड़े जाये जे खरी एने सहेली ने दाडू मले। मायशा बूम पाडिने हादे।“उसली ने केवा लागी के तमो मारे आहे पाहे हो?” मायशा उसली पाहे कटलिये वेळा बेहती अने उसली पाणीं मांय रमती इ जुती। उसली ऐक ठेकवा वाली मासली है, इ मासली पाणी मांय ठेकी ने खूब पुमाए है।
पण आजे मासली थुड़ीक तवा थाईली दिकाई रई अती।“मायशा केवा लागी ?” के हु वात है। “अटली तवा हने हो ?”उसली केवा लागी के?
“तमने देक्यु नथी के आजे सांदा बावसी खोवाई गिया।”
होवे होवे उसली हासी वात करे हे आजे रातर एणने दुस्त अंगास मा नीं हे। अने विसार वारी वात तो इ हे के सांदा बावसी दिकाता अता अणे ठेकने आजे मुटो खाड़ो हे। “मायशा विसारिने केवा लागी काले रातर सांदा बावसी दिकया अता।” “इया दरिया माते थाईने हामे अमारे निकलिया अता किये दरिया मांय तो नीं खुवाई गीया ?”उसली केवा लागी, “आपड णे इया खोडवास पडेंगा।”
मायशा केवा लागी के सांदा बावसी ने उज्वारा वगर अदारा हरती खोडंगा।तईस वेरा उसली ने पाणी मांय कक दिकणु।सेट्टी पाणी ना जलकारा मा अजवारा जेवु राहेण हरकू कोइक दिकनु जे अतीक दिकातू, अने अतीक खुवाई जातु अने फेर दिकातु।
“उसली राजी थाई ने आहवा लागी अने मायशा ने केवा लागी के मने एक वात हमज मांय आवी हे तमो हेत्ता मारें ऊँजरा माते जड़प राकी ने बेही जो पसे आपड़े हेत्तं पेला जलकार आड़े जावं।”राहेंण पाहे जातम मायशा पाणी वारा सस्मा पेरीने उसली ने जूर थकी काटू हाजु अने…
मायशा अरण अति। एणी एवु लागतु अतु जीवु के इ अंगास मांय तारन ने वेस मांय तेरी रई है। एणी ने स्यारे मेरे जीवड़ समकी रिय हतं।“वा!
आ सब कुंण ही?” इ फुसफुसावी।
“आ पलवाक ही कदाक इ आप्ड़े मदद करी सकीं। दरिया ने वेस मांय उजुवारा थकी वाट वताडी सकीं।” मासली इ केयू।“तमे अजुवारू वताडोगा। सांदो बावसी गायब थई गिया हैं अने आपडे अजुवारा नी जरुरत है।” मायशा ने एक थकी केयू। “तमारू काम मारे एकला ने अजुवारा थकी नीं बणेगा, वदारे अजुवारा नीं जरुरत पड़ेगा।” पलवाक इ केयू। “मु मारे गुटीयं ने पुसू, कदास ई बी तमारे मदद करवा साहीं !”उताव्लास नानं नानं जीवड़ नीं समकती थकी सेना, मायशा, उछली आवी। “आखिर मांय इ सांदो बावसी की गियों होगा।” मसोस मांय थी।
“मु तमारी मदद करी सकु,” एक गेरी आवाज इ मायशा ने चौंकावी दी दी। इ फरी एक जगमगावतु थकू दरिया मांय रेवा वारु और इन 8 लम्बे तंतु आहें पाहें अली रियं अतं। एनु पुरु शारीर निलोन नीं नीली समक थकी समकी रियु अतु।“एक जरी वेर पेले मने सांदो बावसी एणी आड़ी जाता दिक्या हिं।”
“हिंडो फेर वाट बताड़ो,” मायशा ने बूम पाड़ी ने केयू।जुगनू जीवा जीवड़ाए मायशा नीं आन्गरी हामू लपिटाई गियु। “हिंडो हिडं। असल पकड्जू!”
फेर मायशा, उछली, समकवा वारा जिव हाती तेरतं थक निसे जई।निसे, निसे और निसे !
वीय पाणी गणु उन्डू है। अने अन्दारु गुप है। प्लावक वदारे समकवा लागी एने अजुवारू बी वदारे समकावे।पण सांदो बावसी किय बी दिकावा नु जगा ठोड नीं है।फेरी ई एक एन्ग्लर मासली थकी मली जी के शिकार करवा निकरी है। ऐना दांत कईक मुटा है। पण मायशा ने एव बिक नीं लागी रई अति।
“अमी सांदा बावसी ने खोडी रीयं हं। तमि कियं दिक्याँ?” मायशायी केयू।“हाओ!” एन्ग्लर मासली बुली। “थुडं सं घंटं पेले नीं वात है। मयी अणयी थुडीक मुनफिश मासलीयं हाते तेरता दिक्या अता। मारे वाहे वाहे आवो।”
एन्ग्लर मासली मोरि मोरि एने मायशा, उछली, पलवाक ने हेतं वाहें वाहें। एन्ग्लर मासली लिली समक नु मंत्र करवा वारी अति।दरिया नं जीवड नीं समक उंडा पाणी मांय पड़ी रई अति।
अस्साऊ नु मायशा ने भाटा निसे धोरू सु नज़र आव्यू।अरे!
आ तो सांदो बावसी हिं।“मदद करो!” सांदो बावसी धीरे सी आवाज मांय सिल्लाया। “मू फसी गियो हूँ।”समुद्रफेनी एने भाटा ने होडी करें एने फीको सांदो बावसी बारते आवे।“हुर्र्रे,” हेतं ख़ुशी थकी बूम पाडे।
“हूँ थायु अतु?” उसली सांद बावसी थकी केवा लागी।“मुं आयं मारे बहन थकी मलवा आवयो अतो, पिली मुनफिश थकी,” सांद केवा लागो। “पण घेरे पासो जाते जाते मारी समक कम पड़ी गई। फेर मुं अणा भाटा निसे फसी गियो। तमे हेतं मने आयं तक हुजवा आव्य। तमार हेतं ने गणु गणु धन्यवाद!”
“ते जीरे तमे अंगास मांय नीं रो तारे तमे आयं आवो!” मायशा केवा लागी।सांद मुस्कराए अने पाणी ने बारते नि ओर तरवा लागे अने फेर डाकि ने अंगास मा जातो रें।
उछली ने मायाषा अणने नवं गुटीयं थकी विदा लि। अने सांद नीं धोरी समक मांय तेरीने दरिया ने किनारे पासं जातं रई।दरिया ने मांय आकी रात नानं नानं तारं समकी।
तमने पतु हे के कईक जगा माते रेवा वारं अने पाणी मांय रेवा वारं जिव अणनेस शरीर थकी रौशनी समकावी हकी।
जण नानं पलावाक थकी मायशा ने उछली मलिय अत, इ सब बीजं जिव ने बिवड़ावा समकी। अणा थकी इ बिज ने खावानु बणवा थक बसी जई। पाणी मांय आहात आवतेस अणने शरीर थकी तेज समक काडी ने सेतावनी आली। कईक फिरा तो इ नावड़ा अने पाणी नीं झलकारं थकी भी एवु करीं। पलावाक ने मांय एक एवु रासायनिक पदार्थ आवे जो अणने समकवा मांय मदद करें। जुगनू ने शरीर मांय एक एवु अंग आवे जणाय फोटोफोरज बी केवी। फायरफलाय ने शरीर माते अजारो फोटोफोरज आवे जणा थकी इ शिकार ने भरम में नाकवा मांय काम आवी।
एन्ग्लर मासली ने मुटका ने माते झुलवा वारि तंतु नीं बढ़िया समक नानं नानं कीड़ा थकी आवी जो एने मांय रई ही।जगा माते रेवा वारं रुकडं नै जीवडं बी समकी हीं। जीव के जुगनू, कुकुर मुत्त अने तमे अने अमे बी रोज थोड़ी सी समक बणावं हं।
-
“मुं तने नती तुकी सकती शानू,” आई कई रई है,“तु ते घणी मोटी है!”
“अवड़े तू एकली इस्कूल नती ज़ाई सकती,” बापो कई र्या हैं “तू घणी नानी है!”
“नानकी ने गूदडं मांय तू नीं हुई सके शानू,” दादों कई र्या हैं!
“तू घणी मोटी है!”
“तू नानी ने तूकीने वगीसा मांय नती लई ज़ाइ सकती,” बा कई रई है “अवड़े तू घणी नानी है!”
शानू हैरान थई गई। घणी मोटी, घणी नानी!
एकस टेम मांय आ हरते थाय घणी मोटी नै घणी नानी हरते थई सके?
ज़ुनु गुलाबी फराक पैरवा हारु घणी मोटी,पण डोसा बणावा हारु घणी नानी!
दादा ने केड़े सड़वा हारु घणी मोटी?
अने नानी ने ख़ुरा में तुकवा हारु घणी नानी?
“पसे तो मूं हूं करवा हारु एकदम सही हूं?” शानू विसार करवा लागी।
आईं दांत काड़ी ने केवा लागी, “तू एटली मोटी है के मुटी इस्कूल ज़ाइ सके!”
“नै एटली नानी है के मूं तने मारे खांदा ऊपर बेवाड़ी सकूं,” बापे क्यू!
“तू एटली मोटी है के मने हवारे फ़रवा हारु लई ज़ाय,” दादों केवा लाग्या!
“अने तु एटली नानी है के मूं तने वारता हमरावी सकूं,” बा केवा लागी!
“पसे ते तू हरवेरा आने हारु एकदम सई उमर नी रेगा,” सब ज़ण ए क्यू फ़ेर ऐने राज़ी थईने गरे लगाड़ी लीदी।
-
आई!
मारे सांबर में चमगादड़!
छी!
आनामे हरते आवी पड्यू आ?
गड़बड़!
गड़बड़!
जाणू हुं, ढंग थकी कमाँड बन्द करवा नु क्यू तु तमे। पण मारी भूल थकी आ जमणु कमाँड उगाड़ू हतु!
ओ आई!सांबर में तरवू सूड़ी ने चमगादड़ उड्यू। पण राजी ने हतु, अवड़े भी ई दुकि देकाय।
फडकतु जाइ ने मारे शारी मेरे फरे है। मारू कारजु घबराई ने धड़काई रयु है।
लो अवे जारवो!केक हम्पाई ज़!
आएं थकी जीव हम्बारी ने नाई जं। ज़ो आ आवी पड्यू तो ते पुमरवा ना बम पाड़ी नाके।
"उबी रे संपी, घबरा नके," आई धिरे रई ने हमजाड़े, "मने लागे आने आपड़े भाई-बन पाय जावू है।"
आइये पंको बंद कर्यो, अने हती लाइटे बंद करी!
बाँणं उगाड़ी ने में भी आई ने रीत नबावी।
आई कारेए गलत ने रे, ई हर वेरा सईस विशार करे, चमगादड़ उड़ी ने आपड़े पाकड़ पोर कर्य।
जई वेरा चमगादड़ उड़वा लाग्यु ते में बाँणा थकी हात हलावी ने एने वदा कर्यु, इटला मैं तो ई रुकड़ा ने ऊपर पार थई ने, अंगास ने अडवा लागू !
आवी तो ग्या हं आपड़े पासा खवा ना टेबल माते पण, लागतु नती आ गरे थकी उतरेगा अवे आ सांबर!
*हूं कऱ जई वेरा चमगादड़ मय आवी जाय* हूं तमारे भी आय पाय चमगादड़ सक्कर लगाड़े तो तमने बिक लागे ?
के तमने एम तो ने लागे के चमगादड़ तमारे वार ने गोकलों हमजी ने रातरे ईएस रेवा जाय?
चमगादड़ तमारे वार हाई ने अवर थई लटकवा में तमारी मर्जी ने रेती है। तमारे माता ने अलावा रुकड़ ने डारे, कईक भुआरिया माते अने कईक घर ने भेते लटकाई रेवु वदारे गमे!
जो कोयक चमगादड़ उडतु थकु तमारे घेर में आवी जाय तो बिवो नके। केम के आ उड़वा वार जीव आपड़े थकी भी एमस बीए जेम के आपड़े एने थकी। एटले, जारे आ घर में भराई जएं तो लाइटे बंद कर दो, पंका बंद कर दो, अने बांण -कमाँड़ उगाड़ी दो। उजवारा मय आणःनी आके फरी जएं,एटले अंदारु थावा बाद आपड़े आपस ई बारे नेकरवा नी वाट हुदी लए!
-
लीलू चोथी कक्षा वाला विद्यार्थियो हाते मेलों देखवा गई। कुल मलावीने छत्तीस छात्र!साहब बोल्यां, “जेने भी नानी रेलगाड़ी मांय घमवू होय वह आपडो हाथ ऊंचो करो,” सबने एक हाते आवाज़ लगाडी, “मूॅ...मूॅ, साहब...मूॅ!”
ऐना पेले कि छत्तीस के छत्तीस छात्र ऐना मांय बेही सकतं, नानीक रेलगाड़ी मांय बेहवा नी जग्या नीं बसी। फिर गाडिए जोर थकी सीटी बजावी और साली पडी। चौथी कक्षा वाले बसेले विद्यार्थियो ने बीजा चक्कर नो इन्तजार करवो पडियो।
ऐना बाद बारी थी मोटा पइडं जेम गोल फरवा वाले झूला नी सवारी करी।झूला मांय कईक डब्बा अता। हरेक डब्बा मांय दो लोगों ने बेहवा नी जगह।लीलू ये जुयू के एक टिकट दो लोगों हारू है।
ऐना पेले कि सहब बच्चो नी गणती शुरू करते, लीलू ये झटपट आपडी कक्षा ना बच्चो नी दो-दो नी जोडीयो मांय वाटी नाख्या “2,4,6,8,10,12,14...36!”टिकिट अला न पूछी, “कतना टिकिट छ थाका?”“18,” लीलू न जवाब दयो।
चक्कर वाला झूला मांय हर एक घोडा माते तण तण लोगं बैही सकाए है।
बिट्टू कक्षा ना बिजा बच्चो ने बताडवा चाही रयो है के ई कट्लो अक्कल वारो है। ऐटले ऐणे तण ना गुणाको मांय गणती शरू करी-“3,6,9...36!
"”साहबे पुछियु, “हमारे कटला घोडा जुवेगा?
"“12,” बिट्टू माथू ऊंचो करिने जवाब दागा।
फिर दाडो ढलवा आव्यो। सब थाकी ग्या ता।साहब नो सारो ध्यान ईस वात पर लागी ग्यो किसब छत्तीस ना छत्तीस बच्चे बस मांय पासं आवी ग्यं। आ वक्त दिदू गणती करवा चाही रई ती।ऐनिये देख्यु के बस नी हर कतार मांय चार सीटें है। ऐनिये ऊंची आवाज मांय चार ना गुणांको मांय गणवु शुरू करियु।
“4,7,12,16,20,24,28,32...” “36...नी गणती तक आवती-आवती रूकाई गई। साहब दो बच्चे अब्बार तक बस मांय नी आव्या है ऐम लागे है!” ऐणे हांफते जाईने कहयु। बस नो डायवर, दीदू और साहबे हुतेला बच्चो नी दुबारा गणतरी करी। कुण छुटी ग्यो है?
“ओह!
आवो, देखो न... आंय एक बच्चा कम है,”बस ना वाहंला हिस्सा थकी डायवरे कहयुं। आखिरी वाली एक सिट मोन्टू मल्यो-गहरी नींदर मांय हु तो पड्यो है। गुरें करि रइयो है।
पण ई मलावी ने भी 36 बच्चे ही रयं है। जेवा ही साहब छुटेला बच्चो ने हुदवा निकल्या, दीदू ये पुकार पाड्यो, “साहब पासा आवो जो बच्ची मली गई है!”“कौण शरारती बच्ची है वो?” साहबे नाराज थईने पुछियु।
दीदू ये आपडी आडी ईशारो करिने कहियु। “मूॅ, साहब!
मूं खूद नी गणवू भूली गयी ती!”
अंकों ना फेर : बे तण या चार ना गुणाको मांय गणती करवा हारू तमंने मेला मांय जावा नी जरूरत नी है। अमारे हर और एक थकी वदारे गणती करवानी संभावनाएं घणी है। जेम के कक्षा मांय मोजुद बच्चों ना पगो नी गणती दो दो ना गुणाको मांय करी सकाए है!
-
मूं हूँ श्याम। मूं दस वर नो हूँ।थोड़ोक दुबरो हुं। पण हूँ रांगड़ो।इस्कूल हारू जागवु एटले...मने नीं गमे।मूं केटलो हुवू, पण नेन्दर पुरी नती थाती।
दातुण करते थकीए मारी आँख नती उगड़ती।उतावर करी ने लूसं बणावती आई नी आवाज़ आवे है।हुं खबर मारू कारज़ु फटकवा लाग्यु।अने मगज़ मांय तरे-तरे नी वाते आब्बा लागी।
हुं थातु जारे मारी गाबेड दस घणा लाम्बी रेती?अडदो गुदडा में अने अडदो कलास मए ...तोय पण हवार नी पराथना कारे नीं सूटी!
हुं थातु जारे मारा पोग रुकड़ा जेवा लाम्बा हुवे।इस्कूल नी भेत मारे ग़ुड़ हुदी आवती!
हुं थातु जारे मारे बाजु घणी काटी होती?आई ने तुकवा केटलु फोरु रेतु!
हुं थातु जारे मारा दांत सब थकी काटा हुवे?थोड़ो विशार करो, मूं हुं नीं सावी जातो!
हुं थातु जारे मारू पेट पुप्टा जेवु फुलाएलु होतु?मारा हेत्ता गोटिया एने माते डाकता रेता!
हुं थातु जारे मारा कान मोटा-मोटा रेता?मूं वेगरे अने पाए नी अती आवाजें हमरी सकुं!
हुं थातु जारे... तारे आईऐ जरकु कर्यु,“श्याम!
देर थई जाएगा, हुं विसार करी रियो है?”
मैं हमज्यु के मूं इयें ऊबो हूं हात में बुरुश लई ने।मैं दात काड्या। हपनं नी दुनिया नो विशार करीने मज़ो आवी ग्यो।
-
अनु ने एनी बापा नी कटली सीजे होजे लागें। अणनी लटकवा वारी चमचम चमकती लाल लाईटे, अणने तरेलं ककर ककर भजीयं, कागद ना होजे होजे कास्बं बणावे, अनु ने हारय होजे लागे। आस ना, पकत भी ठेकी ठेकी नी सडे। नै मामा नी अणनी कुश्तियां, वे मस्ती बले हामा थामी लडयं। पामणा आवे तारे वण ने दांत कडावे।
अनु ने एनी बापा नी हारी सीजे होजे लागे। पण तमें हुँ जाणो अनु ने एनी बापा नी खुब वदार कए सीजे होजे लागे। बापा नी मूंछे!
रोज हवारे, जेम के एना बापो दाढी बनावा नूं सालु करें। अनु भी अणने कनी आवीने बेही जाती। ध्यान थकी आवी दाढी बणावते जोती। एनी बापो बै आगल कातेर पकडी, कच कच कच… आपरी मूछे होजे करवा लागी ग्या। “नै अनु केती जाती थोडू जमणे आते… एवी डाबे आते… बापा ना!
तमे आपडी मूछे अजी नानी नके करो। तमे जम करो ते मू तमने वात नीं करूं।”
बापा जारे नाईन बार आवीया। तारे अनु एक नानो कांगा थी सफाई खती अणे नी मूछों के बाल काडती। एनी वाय, वो मूंछ ने आपणी आगली नी चीमटी थी मूंछ माते ताव लगावती!
पसे, बापा नी मूंछे देकवा लागती। बडीया और तन तना तन, से अनु भी तन थई गई। “लो, थई गई बापा!
अवे वगाडो नके, वके?”
अनु सोचती, बापा एक बुसट पेरें, माथा माथे एक साफो, केड मांय तलवार लटकावे, नै घोडा माथे बेही जयं तो कटलाए होजे लागे बापा!
एक चछ्मे वाला सिपाई पडते।
सई वात तो ये है अनु ने हेत्ता मूंछें वाला आदमी होजे लागे। जेम के एनी दोस्त तुती जेम के स्मृति ने बापो। मोटी मोटी मूछें हे अणने!
मूछें ढाकवा बले एक मोटा रोमाल जुए। तुती ने बापो टनिस होजे खेले। पण, अणने पहलवान थावु जुए। आ एक चुन्नी वारो साफो बाधे, नै अणने खंदा माते गदा हाई ले, तो होजे लागे।
साहिल ने बापा नी मुँछे पेन्सिल नी खारा जेवी पातली है। अनु सोचे, के वे अटली पातली मुछ केवी रीते बनावे।कदाक वै काला जब्बा और एक कारो लाबो कोट पेरें… आपरी आँखो माते एक काला चश्मा लगावे, एकदम टीवी वारा जासुस पडते लागे। सब चोर ने पकडे।
पण सब थी होजे मुँछे तो कने वारे दादा नी हैं। एवु लागे एक मोटु खाईस वादरू अंगास मांय थकी नेसु उतरीने एना नाकोरा नेंसे रेवा आव्यु वै एम। पण एनु मूंडु ते वादरा नी वाहें हंपाई रै, अनु ने एनी दादा नी चिन्ता थावा लागी… वणा वादरा ने रेवा थकी खवानु कम खाता वयं?
अनु सोचे के एना नाकोरा नेंसे मुँछे केम नीं उगें?
रोज हवारे, वै आपरो हाबु पलारे, खुब वदार जाकं बणावे। नै पछे एण अलग अलग मुँछे बणावे।“मारी मुँछे सब थी होजे,” वै के है।“एक दम होजे सफेद, नै नरम नरम है?”
-
“माँ मारो एक दांत हली रियो है।”बुन्नू नो दांत पैली वकत हली रियो है।ई खुश ते है पण थोडी बी रई है।
“तारे जीभ थकी थोडो धकेल,” माँये कहयुं। बुन्नू बार बार धकेले है।माँ के है, “अजु थोडो समय बिजो लाग है। तु इन्तजार कर पसे जोजे ई आपडे आपस पडी जायेगा!”
बुन्नू पापा पाहे जाये है नै के है, “पापा मारो एक दांत हली रियो है।” पापा हल्को सो दांत हलावे है और कयं है, “अजु थोडो समय बीजो लाग है, तु इन्तजार कर, पसे जोजे ई आपडे आपस पडी जायेगा!”
पण बुन्नू ने इन्तजार करवानो जरा पसन्द नीं है!
ई दोरानो ऐक लाम्बो टुकडो लईने आपडे कमरा जाये। पसे ई एकियाड़े थकी आपडे दांत ने बांधी दे,ने बीजी आड़े दरवाजा ना दस्ते थकी!
एणा पूठे बुन्नू फर्श ऊपर बेहीने इन्तजार करे है।नै इन्तजार करे हैऔर इन्तजार करे।
फिरे बुन्नू खुब देर हूदी इन्तजार करिने थाकी जाये है। ई दरवाजा ना दस्ता थकी धागो खोली नाके है और आपडे बिस्तर माते बैही जाये है!
थोडे समय बाद एनी बहन चुन्नू ऐना पाहे आवे है। ई दरवाजा आडी जोईने के, “आ तु हूँ करवा वाली है?
मूं दोरो खेंचू हूँ नै पसे जोजे कैम तारो दांत झट थकी पडी जायेगा!” बुन्नू ये आपडी आँखे बंद करिने मूडु खोलियु!
“1, 2, 3 और खिसो!”“ओ!” बुन्नू जोर थकी सीये पाड़ी!“अबार थोडो समय बीजो लाग है!”“तु इन्तजार कर पसे जोजे।”
“आ दांत ते अबार नीं पडवानो है,” बुन्नू ये कहयु!
माँ ये कहयु, जणिवणा आमे बच्चे अतं तणीवणा अमारे दांत छत माते फेकी देतं। नै ऊदरा नो दांत मागतं। “अमने ऊंदरा जेम तेज नै काठा दांत जुयेता ता।”बुन्नू दौडीने बारते गईने बोली ऊंदरा जी देखो मारो दांत कटलो मजबूत नै मोटो है, “अगर तमने पसन्द है। तो आवोने ऐने जल्दी लई जो!”
ईस रात बुन्नू ये हूएणा मांय एक मोटो ऊंदरो देखियो!
एणे आपडे दांतो मयं एक चमकती चीज ने कसीने पकडी रियो है।एणे रूकी ने बुन्नू ने जुयू और जट थकीआपडे दौर मयं पेही गियो।
हवारे उठते ही बुन्नू ए आपडे जीभ थकी दांत ने धक्को देवा लागो।अरे ई तो आयं नीं है तो!क्या ई ऐने गली गयो?
“उॅदरा जी आ लो मारो दांत लई लोमने नवो दांत आली दो,” एणे जोर थकी कियु!
पसे एणे आपडो दांत छत माते फेकी दीदोऔर माँ ने हत्तिये वाते बताडवा मांय चली गई!
-
तिकोनी छत मातेताके बिलाड़ी
लाम्बीखड़की थकीजुवें बिलाड़ी
काँपती बिलाड़ीने माता ऊपर बरफ़ नो एक गुटको म्याऊँ... टाड... लागी!
पतंग नेलई नेइतरायें बिलाड़ी
चौकोर गत्ता ऊपर केवीं खेलें बिलाड़ी
म्याऊँ...नुसे आयें,खरोंचे परे!वेलूण जैवा तना ने खरोंचेख़ुशी नी मारी फ़ूली नती हमाती बिलाड़ी
गोलचटाई मातेहुवै बिलाड़ी
अंडाकारकास मेंख़ुद ने देके बिलाड़ी
म्याऊँ...हडूप हडूप!आइसक्रीम नो कोन लई ने साटे,मज़ा करती बिलाड़ी
ऊबी षट्कोणकूटरी वारंमोद ने छत्ता पायें
चंदा मामा पायें जऊंहुंसे बिलाड़ी
भूकीबिलाड़ी ने परुस्यु पिरामिड हरको समोसों                         म्याऊँ...क़ुरमुर... चूरमुर!
1.
तिकोन 2.
चौकोर3.
आयताकार / लंबा4.
अंडाकार5.
गोलाकार
1.
घन/गुटका2.
बेलन3.
कोन/शंकु 4.
पिरामिड5.
गोल
आए पाएं देको, आपड़े केवी केवी बनावट नी चीज़े वकराएली पड़ी थकी हैं?
अने केवी केवी बिलाड़ीये?
-
तारा नै रवि बज़ार जएं है। आईये एणने कगदा माते लकी आल्यु के हुं-हुं फल नै साग लाब्बू है?बज़ार मांय तारा ने रस नं भरेळ टामेटं देकण।“आज़े एम लागे के आई टामेटं नी सटनी बणावेगा,” ई कई रई है।
मोहन साग वारो हेती सीज़े तुले है। एक वाहें एक ठेला मांय नाके है-- 1 किलो ताज़ रातं टामेटँ- 1/2 किलो कांदा- 1/2 किलो बटाटँ- 1 नारेल- 6 निम्बू* अड़दा ने १/२ लके है। ऐनु मतलब ई है के कई भी सीज़ ना बे बबर भाग।* किलोग्राम ने किलो लके है।
तारा नै रवि घेर आडे हेंडते जाईने गावा लाग्यं :“मली ज़ाए...टामेटँ नी सटनी, टामेटँ नी सटनी!आई बणावे खाटी-मेटी सटनी!”
एकदम रवि तारा ने पूसे है, “तारे पोग माते भी कोय टपकी र्यु है हुं?”ओ, थेलो पलरी ग्यो है!
ओ हो-हो!
हेत्तं टामेटँ नेसे दबीने पसकाई ग्यं हैं।
जारे बीजै अटवाड़िये तारा अने रवि बज़ार ग्य, ते एणऐ होस में भी रई ने काम लीदु।“भारी साग थेला मांय नेसे मेळो, अने फौरी ने कुणी ऊसी,” रवि हरवेरा याद अलावातो र्यो।थेला मांय साग आमस मैल्यू :- 1 तरबूज़ - 1/2 किलो बटाटँ- 1 नारेल- 1/2 किलो अंगूर- 6 कासं केऱ
पण घेरे जाइ ने एणऐ देक्यु ते कासं केरं ने नेसे दबी ने अंगूर नो रस निकरी ग्यो!“वाई ली वेरा आमे टामेटँ नी सटनी बणावी दिदी हती। आणि वेरा आमे अंगूर नो रस बणावी दिदो है। हुं जाण: फ़ेरी अमारे थकी हुं थायेगा!” तारा नमाई थई ने बुली।
फ़ेरी वेरा आईये ज़े सीज़े लावबा नूं क्यु एणा मांय संतऱ ऐ अतं। फोरं नै नरम संतरं। एटले ऐणने ठेट ऊसँ टामेटँ ने हाते मेल्यं।
जइ वेरा आ सब लईने तारा नै रवि आपडू सटनी वारु गानु गाते थकी बज़ार हु घेर आड़ी ज़ाई र्य अतं, ते इणने गुटीयं ए जुई लीदँ। इणने घणी तर लागी रई ती, एटले गुटियं ए एणने हेत्तं संतरं साफ-सट करी नाक्यँ।
घेरे जाईने आई ए थेला मांय संतरं ने रेवा नी वात जाणी तो बे ने बगल मांय हाई लीदँ। आई केवा लागी आणि वात ने लईने दुकी थो नके।
फेर ने अटवाड़िये तारा अने रवि फेर हुशयारी राकी। एण ए संतरं सब थकी फौरी सीज़, पुदीना नी गांठ, ने नेसे हमपाड़ी दीदं। अवे एणनै भूकड़ा गोटिया संतरं ने देकी नीं सकेंगा!
तणी रातरे आई ए आपड़े हवाद वारी टामेटँ नी सटनी अने निम्बू वारा सोका बणाव्या। तारा नै रविऐ खवानु साफ़ करी दिदु।फ़ेर ऐने वाहें ऐणने हुं मल्यु?
मेटँ, रस वार संतरं, बीज़ु हुं!
थेला मांय भरो हुसीं-हमज़ि ने!1.
ज़ो तमारी आई तमने ऍपल, तरबूज़ अने केऱ लेवा मुकले तो कैया फल ने सब हुं नेसे मेलोगा?
2.
तमारे थेला मांय 1/2 किलो खांड, 1/2 किलो सा अने बे पाकेट बिस्कुट हुवै। तो कई सीज़ ने ठेट ऊसु मिलवु जुवे?
3.
एक दाडै हवारे रवि एक दर्ज़न ऐंङ, 1/2 किलो कांदा, 1 रूटों अने 1/4 किलो बटाटँ लेवा हारू दुकाने जाई र्यो हतो। “एंडं हम्बारीने लावज़े!” आईए ज़ाते-ज़ाते कैदु। रवि ने बिज़ी कई सीज़ थेला मांय सब हुं नेसे राकवी ज़ुवे?
-
“या कांणी है एक असुर री वनासुरा जणणु हुं नामवलै गाणु गुणगुणावणु हूं। वणणु मनचावणु काम”यो केता थकर चालु किदु अप्पु अपणी दास्तान। दीदा, यानि, नानी, पिया वले भोलु बैठे गिया हुणवे खोलेन कान।“वनासुरा ए गावणा मांय घणो मजो आवतो हो।
अप्पू दीदा रे मोटा खाटला माथे चढे गिया जिस्तर जाई पोसिया वेई उंचि काठी रे उपर।फसे वणावेन अपणी आवाज असुर जसिय बियावणी भारी, अप्पु ने तान छेडएन किदी वनासुरा रे वजण गावणा री तियारी।
“धा-धिन -धिन-धा कर।” तार मलाविय, पगां उ देतों थकर थाप वणे गोल -गोल चक्कर लगाविया।नाचतां थकर वणा ने अतरो मजो आवे रेयो हो, क वो हाते - हाते गावतो जाय लेतो हो... “माआआआआआ...... पाआआआआआ...”वनासुरा रे धमाल रो असियो वेयो असर क शान्ति उ हुता काठी री उंग टुटे गि वले जागे गियो घबराए न कापणा लागो, लागे रेयु हु वणासुरा असुर रे गामा उ बी।घडघडावेन पडवे लागा काठी रा भाटा धडाधड। पडवे लागी चट्टान, ते बोले गिय धरती सहम करेन।”
“कई जाने मनखाँए पतो है क चट्टान पडवा फसे कई वेयु?” अप्पु अपणी हाबलवा वाली मंडली ए पुसियु।दीदा ते 'ना' में गाबडी हलाविये।वले नटखट हरकु मलकाण वणडे होठो माथे आयी।
जणी वेलाँ हासु धरती डोलवे लागी। खाटलो इम हिलवे लागो जिस्तर वनासुरा री कांणी मांय काठी हीले रेयी ही। “अप्पु, अपणो राग अलापणो बन्द करो!” पिया चीखी, “थां काठी ए बियाडे नाकिय है।” “हारो कमरो हिले रेयो है,” अप्पु केयु “अरे मां थोडी कई किदु है!”
दिदा, अप्पु वले पिया री बोलती बन्द वेइ गी। अटे तक के भोलु जेई भांकवु भुले गियो।जणी वेला एक वले झटको लागो पेलाउ जादा जोरउ।“देखो ओटली हिले रेयी है!” अप्पु हाखो करता थकर केयु।“या हारी वनासुरा री माया है!” पिया हाखो किदो।“नी रे,” दिदा शान्तीउ रेतां थकर केयु “भुकंप आया है।”
“बाणणे नावणा रो टेम जेई नि है। अपणे कने।झटपट खाटला रे निचे घुसे जो।,” दिदा हमजायु।हारा रा हारा दिदा रे ऊचा वाला रे खाटला निचे दबे गियां वले सबों कसेन हावे लिदो।खाटला रो एक एक पायो। फसै जेई डगती रेयी धरती री काया।
धडा-धड-धड!
गुडियाएं अलमारी मांय नी रेयी हकी उबी लडखडाऐन निचे आवेन पडी। छप- छपाक!
जग मांय भरियो पाणीअपणे आप छपाक रे हाथे बाणणे निकल आयु।“ओ...।” जगा हिलती देखेन अप्पु हाखो किदो।
थोडीक वेला केडा जमी रू हिलवु बन्द वेए गियु। दीदा फासु होसियु बे मिलट उबी रेएन देखे लिए क कटे फासी जमी डगवे नि लागे जाय। पण अबे पेली जसियु जमीयु-जमीयु ठेरियु-ठेरियु लागवा लागुं हु। जमी रू हिलवु बन्द वेइ गियु हु।सब खाटला रे निचेउ बाणणे निकले आयो।
“अबे आपां सब बाणणे हिडे सकां हां” दीदा केयु।“कई अबे अपाए जटउ बाणणे जावणा री जरुरत नि है?” अप्पु पुसियु। “जणी वेला थांए पतो है क बाणणे जावा रो गेलो घणो कने है” दीदा वताडीयु। “अगर थां ऊपर रे मंजल माथे हो या काठी इमारत मांय वियो ते कणा टेबुल रे या फसे काठा खाटला रे निचे हपे जो।वले वणडा पाया हावे लियो थारेउ सेटि नी जाए सके।”
अप्पु दीदा पिया वले भोलु अपणे घरउ बाणणे निकलिया।डोली रा गमला निचे पडेन चकनाचुर वेई गिया हा वले घर री बाणणेवाला भीतडा मांय तेड चाले गी ही मनख सडक रे माथे भेला हा।वले आपस मांय एकुस वात करे रेया हां। एकुस वात क कधी हुदे घरउ बाणणे रेयांगा किस्तर रात जयगी?
अप्पु एक पडियु थकर पोधु उठायु।वणी विखरिया थकर धुला माथे हाथ राखियो। वले धरती ए दिलासा देतां थका वायदो किदो “अबे कधी जेई थारे हारु अतरो बियाडवा वालो दन नीं आवहे। क्योकि अबे कधी वनासुरा अतरो बेढंग मांय नीं गावेगा।”
कई हासु में वनासुरा रे गावणा रे कारण उ धरती डगिय ही?
नीं, भुकम्प ते जदिऊ आवता रेय है जदिऊ पृथ्वी ग्रह नवी-नवी वणिये जदी जेई धरती हिलते है।धरती रे सबाउ उपर परत जिया धुलाउ वले भाटा री है। जणा माथे रूखडो वले जीव जन्तु वसियो है, वणाए 'कृस्ट' केए है। अणडे घणु निचे दुजी परत है जणीए 'मैट्ल' केए है अणडे निचे माईने वले सामणे कोर जेइ वेए। कष्ट वले मैटल रे उपर वालो भाग कतराई टुकड़ो।
धरती री परते में परते देखवा मांय कसिय वेए, तां अणी चितर मांय देखे सको हो। 1 क्रस्क 2 मैंटल 3 कोर भुकम्प री तेजी नापणा वाली मशीन रू नाम है साइस्मोग्राफ जो कणी भुकम्प री तीव्रता ए रिक्टर माथे वताडे है।
ते भारत वले दनिया मांय कटे -कटे आवे सके है। भुकम्प?
भारत मांय जम्मू् वले कश्मीर हिमाचल प्रदेश वले उत्तराखंड मांय हिमालय री मझौली वले ऊंची कांटिया वाला इलाकारे अलावा बिहार रा थोड़ा भाग वले गुजरात में कछ नु रण वणा इलाका में आवे है जठे सबाउ तेज भूकंप आने की संभावना रिये है।
कई करां जदी धरती डगवे लागे?
1.
घबरा्णु नीं।2.
अगर थां अणी ऊची या काठी इमारत रे माइने हो ते झट देएन कणी काठी टेबुल रै निचे पेए जावणु वले वणाने कसेन हावे रेवु असिय चिजोउ सेटि रेणु जिये टुटेन माथे आवेन पडी सके।3.
जो तमें कईये जूनी इमारत मांय के बार जावा नो रास्तो पाहे होय, तारे झट थकी, पण वगर उतावर कीदे बार नेकरी जावू।4.
भूकंप आवे तो घर थकी बार हो, इमारतं, लाईट ना थांबा नै भेतथकी सेंटी खुल्ली जगा मांय जातु रेवु।5.
जे डूंगरं वारा इलाका मांय होय तो भूकं प अवतं मांय मोट्टा पाणा नो ओट मांय रेवू अटले ऊपर थकी खरीने आब्बा वारा धुरा ना मलबा मांय दबी जावा ना खतरा थकी बसी रेवाय।
-
जिया आजे घणी राज़ी अती। आजे मोटो मेरो है।“झट हेंडो अम्मी!” जिया ए अम्मी नो दुपट्टो खिचते जाईने कहयु। अम्मी मुस्कराई ई जिया नी बेसब्री नो असली कारण जाणे है।
“मोटो मेरो पूरो दाडो रेगा जिया!
ई कयी नाही नीं जावानो है।” अम्मी बोली।“पण राणी सली जावेगी, अम्मी। ऐने आजे बपौरे एक शादी मांय जावानू है।”अम्मी जोर थकी हंसी नै बोली, “मने खबर अती तमें बे शैतान नी ममाई ने साने थकी आ तय करीयो होगा।”
पांस वरस नी राणी जिया ना पडोस मयं रे है। ई जिया नी खास दोस्त है।जिया सोचवा लागी के अम्मी ने आ राज हरते खबर पडी गयो?एक शरारत भरी मुस्कान आलीने अम्मी ये कहयुं, “अम्मी नूं जादू”रानी नी अम्मा नी हाते अम्मी भी मोटो मेरो घुमवा नी योजना बणावी चुकी अती, पण आ वात जिया ने नीं बताडी। आखिर अम्मियो ना कुछ राज रयं है।
मोटो मेरो हमेशा नी जेम कमाल नो अतो। पण रानी नी आँखे नै नाकुरू बस एक ही वस्तु हूदी रये है।जिया दीदी, आंय... कटली बडीया महक आवी रई है। रानी चहकी, “रफीक काका नी महशूर बिरयानी नै गुलाब जामुन!
मूं तो ब...डी...प्लेट भरिने बिरयानी खुंगी!”
जिया दांत काडी गई। “ब...डी...प्लेट भरिने?
बडी प्लेट भरिने बिरयानी तारे नानाक पेट मयं आवेगा हरते?”
जिया ए आपडे पैसा गणिया। ऐना पाहे बस एक प्लेट बिरयानी नै एक प्लेट गुलाब जामुन खरिदवा ना पैसा अता। रानी नी उतावर देखिने जिया नूं मन मांय थयु के एने कम पैसा ना बारा मयं बताडूं।कुछ सोचिने ई बोली, “एक काम करं रानी, आजे आमं एक बटा बे करं।एक बटा बे!
हूँ केवायं दीदी?“अबार खबर पडी जायेगा।”
जिया पैसा आलते जाईने बोली, एक प्लेट महशूर बिरयानी आलो, रफीक काका।एक प्लेट?
रानी नो चेहरो कमलाई ग्यो, मने लागु अमे बे एक एक प्लेट पूरी खाईजंगा। “एक बटा बे मयं मझो आवेगा।” जिया ए कहयू। “सही वात” रफीक काका बिरयानी नी प्लेट हवडावते जाईने बोल्या।
मटन ना एक मोटा बटका ना बे हिस्सा करिने एणे सोकं थकी भरी थाली मांय मेली दीदी। पसे एक मोटा कटोरा मांय ऐणे गुलाब जामुन मेल्या चार की जगह छः।“शुक्रिया रफीक काका,” जिया ऐने देखिने मुस्कराईने।
रानी बोली, “एक बटा बे के है?”मटन नो एक टुकडो रानी नी थाली मांय नै बीजों आपडी थाली मांय मेंलीने जिया बोली, “आ लो एक बटा बे। एक बटा बे मतलब के एक चीज ने बे बराबर हिस्सों मांय वाटवू।”“असल तरीको है दीदी,” रानी बोली। पण अमें आ सब हरते वाटं?जिया मुस्कराई, “एक प्लेट बिरयानी ना बे बराबर भागो मांय वाटवा हारू अमें थाली ना वेसें एक लाईन खिचंगा। एक तमारो हिस्सो व एक मारो हिस्सो। एमंस एक बटा बे बिल्कुल बराबर।
पांच मिनट मांय बे सोरियं नी थारी थकी बिरयानी खतम थई गई।“वाह मजो आवी ग्यो।” रानी ये कहयु।“अवे गुलाब जामुन भी एक बटा बे करं?” हूँ के हे?
जिया ए पुछियु।
“बिल्कुल,पण आ वकते लाईन मूं खिचूंगी!” रानी आ केता जाईने चम्मच लीदो। एणे चम्मच थकी चाशनी ने कापते जाईने लकीर बणाववानी कोशिश करी पण ई जई वेरा चम्मच उठावती ई वकते गुलाब जामुन फेर थकी कटोरी ना विसो विस आवी जातू।बार-बार कोशिश करवा बाद भी ई गुलाब जामुन वाटी नें सकी ते निराश थई ने जिया ने किदु के, “आ मुमकिन नीं हे दीदी।गुलाब जामुन ने अमे एक बटा बे नीं करी सकं।”जिया दांत काडी पडी। बिल्कुल करी सकं। बस गुलाब जामुन हारु थोडा अलग तरिको करवो है।जिया बोली।
“अमें एक गुलाब जामुन तारे लिदे काडं है।” आ वात जिया ने कैते जाईने गुलाब जामुन रानी नी कटोरी मांय मिलीयु। नै एक मारे कटोरी मांय। ईवी तरह एक चम्मच तारे कटोरी मांय और एक चाशनी चम्मच मारे कटोरी मांय।“अच्छा पसे आगाडी हूँ करंगा?” रानी ए पुछियु।“आमे फरे थकी आ तरकीब दोहरावंगा।” जिया बोली, “नै आवू अमे तारे हूदी करंगा जारे हूदी गुलाब जामुन नै चाशनी बे बराबर भागो मे वाटाई नीं जाये।”
“हुं मूं अवे एक बटा बे करी सकूं?” रानी ए चहकते जाईने कहयु। “एक आणियाडे एक पिलीयाडे नै आवे सब गुलाब जामुन खत्म। एक बटा बे!”
“आटली उतावल नीं है।” “जिया ए कहयुं, “एक बटा बे ने मतलब बे बराबर भागो मांय बटवारा। तू पाकु कई रही है के अमे गुलाब जामुन ना बे बराबर भागो मांय बटवारा किदा हैं?”रानी ए ना मांय माथु हलाव्यु।“चलो पतु लगाडं। पेले तमे तमारा कटोरा मांय मिलीयं गुलाब जामुन गणो,” जियाये कहयुं।“मारे पाहे है 1,2, 3...तम जामुन और दीदी तमारे पाहे है। 1, 2, 3...तण जामुन। रानी खुशी थकी उछलते जाईने बोली। ऐने मतलब अमे गुलाब जामुन बे बराबर भागो मे वाटियं है। मतलब एक बटा बे!नै दीदी अणा मांय लकीर पण नी खिचवी पडी।”जिया दांत काडी पडी। “सही किदु बे बराबर भागो का एक तने मल्यो और एक मने मलियो। एक बटा बे!”“अरे वाह दीदी!” रानी बोली। “हेंडो अवे अमें गुलाब जामुन खंगा।”बे सोरियं ए मज़ा थकी हवादी गुलाब जामुन आपडे आपडे मुंडा मांय भरी लीदं।
“बोलो सोरीयों मजो आव्यो मेरा मांय?” रानी नी अम्मा ए पुछियु।“हां अम्मा!” रानी आपडे माँ ने गले लागते जाईने बोली।“नै मांय एक के बे करवानु भी हिकाडीयु।” अम्मी हेरान थई गई।जिया व रानी दांत काडी पडी। “कई वात ने अम्मी” जिया शरारत थकी मुस्कराईने बोली “आ अमारू खास राज है।”
दोस्तो ना हाते बाटवा ना कईक बीजा तरिका हैं -*अगर रानी नो दोस्त राजू भी जिया व रानी हाते मोटा मेरा मांय घुमवा जातो ते एक बटा बे काम आवतू?
बिल्कुल नीं!
जिया ने एक अलग तरकीब लगडवी पडती जेने एक बटा तण कयं।एक बटा तण मतलब एक चीज ना तण बराबर भागो मांय बटवारा।* नै मानी लो के अम्मी भी अण हाते आवती नै जिया पाहे एक बिरयानी प्लेट होय तणीवणा ई हूँ करती?
हरल है। जिया बिरयानी ना चार बराबर हिस्सा करती मतलब एक बटा चार। गणित विषय मांय एक चीज ने बराबर भागो मांय वाटवा नो जे तरिको हे एने भाग करवो या भिन्न अंक केवाये। ऐने अंग्रेजी मांय फ्रेक्शन कयं है। भिन्न अंक सीजं ने बराबर भागं मांय वाटवा नो बडीया तरिको है। गणित मांय:- एक बटा बे भाग ने 1/2 लखाय। नै एने ‘अड्दु’ भी कयं है।एक बटा तण ने 1/3 लखी सकाय है। और एने एक तिहाई केवाय।एक बटा चार ने अंको मयं 1/4 लखाये। और एने एक चौथाई या ‘एक पाव’ भी कयं।
जरा विचारो- * तमे डोसा एक बटा बे हरते वाटोगा?
तमे चाकू थकी एना वेसो वेस लकीर बणावीने कापोगा या एक आणियाडे एक पिलीयाडे करिने वाटोगा?
* हूँ थातु अगर रफीक काका ए सोरियों ने सात गुलाब जामुन आलता ते?
तणीवणा ई एक बटा बे हरते करता?
* तमें कटोरी मांय मेंलीली मिठाई ना एक बटा बे हरते करता। नै तमारे पाहे एक गलास हांटा नो रस होयं ते हरते वाटोगा?
-
सोनु ए हापडीने लीला रंग नो बुसट पेरियो।मोनु नै रीना जेई लीला रंग रा मोजा पेरिया।
अरे आज ते अपां सब ने एक जसिया रंग पेरिया है। हेंडो-हेंडो वलै रंग दैखां!
अटे रेया मोटीआई रा रातां-रातां मरचा,कठे हाथ नीं करवो!
वो देखो भोलू वाडी रियो है कसियां चिकणा रिगणियों रिगणों!
रानी बाई रे कने है तपिया ऊ जेई पीला लिम्बु!
रंग देखवा मांय मजो आवे है वले रंग वाली हाजा खावा मांय जेइ!
कई अपां गुलाबी चुस्की खावां?
खाय जावों लणीवाली धोली गुलफी?
चटपटुं लीलू पाणीजीरु जेई पी सकां हां।
या फसे खावों भुरा मीठां?
खजुरां?
पण सबोउ हाऊ है रामु रे जामफल...
बाणेउ लीलां माएउ गुलाबी, वणा माथे धोला-धोला लूण वले रातां-रातां मरचां!
-
अनु ने चीजो थकी है प्यार,मोटी चीजो थकी व नानी चीजों थकी भी।मगरा ऊपर घेर, दीवार माते कीडिये।
चीजें रसोईघर मांय,चीजें अलमारी ऊपर।चीजें बाग-बगीचों मांय,नै चीजें एणा ऊपर।
अनु जौवे है नमूनानै आकार सब ठेकणे।हंपाई नीं सकती चीजें हैतेज ईनी नजर!
होनासकली ना धब्बा,रोकडं ना थोक मांय देकातं पोलं,बणेली चीजं ना आकार, मोदमाखी ना मांडा मांय बणेलं नानं घेर।
पाना माते रेखाएँ बणेली,जेम ऐने हातेली माथे हैं।नदी किनारे नी भीनी रेत मांय,निशान ऐने पगला नं।
पाणी मांय हिलोरे,घुंघराला वारं मांय लैरे।रोकडा नी छाल माते उगती कुतराबरी,वायरा मांय उडतं सकलं।
सोपडी मांय लखाईला सबद जेऐने केयं भी लई जावाई सकें,नवा रंगं थकी भरपुर,नवी कहानियां, नवा मुखडा।
चीजं नो वो रंग जोएने सब थकी वालो है – लाल!नाना भाई बुबू ना माथा माते उगतातण नाना घुंघराला वार।
बापा ए जे आजे बणाव्युऐना केक उपर छिडकी खाण्ड,चमकी रई है ऐममानो दूर तारा हो जेम।
वादरा मांय हम्पायेलो खरगूफुदकी रियो है अंगास मांयओसाइला थकी बणी सके है हाती.आवो बणावो तमें भी।
अनु खुश है सब चीजं नेजोती रे है वो।हुं तमें भीआ सब देखोगाजेने जोवे है नानी अनु?
-
कप्तान राजू ए ऐना पाजरा ने जोर थकी डाबे हाथे मुड़ीने, एक ज़रा सु आईफल टावर थकी टकरावा हूँ बसावी लीदू।“उफ़!
पेरिस ते उड़वा हारू गणी काटी जगा है!” एम् हुस्ते थके कप्तान राजू ना रुंगटा उबा थाई गिया।असानक कोक्पिट थकी *टीटीटी* जेवीव आवाज आवी। आ केवी आवाज अती?
कियं पाजरू दुश्मन नी सीमा मांय तो नीं है?
या इंजन मांय कई खराबी थाई गई।
*टीटीटी*अलारम ने वजह थकी राजू नी उंग उडी गयी। “ओह, मारू अटलु बढ़िया हूँणु टूटी गियु!” पण आजे हूँणु टूटवा थकी राजू उदास नीं थियो। केम के आज नो दाड़ो घणों खास है।
“आज मूं पेली वकत हवाई पाजरा में बेहिने जात्रा करूँगा!”“अम्मा मूं उटी गियो हूँ।” अम्मा पेटी बंद करी रई अती।“अरे वाह!
आजे तो तू वगर उटाडीए उटी गियो। एव उतावर करीने तैयार थाई जा। अटला महीना बाद आजे आर्या थकी मलंगा।”
राजू पेली वकत हवाई पाजरा ना अड्डा ने मांय गियो। अणे मुटा पट्टा माते सामन मेलवा हारू मम्मा नी मदद करी जो के मशीन मांय लईने जाई रियु अतु।अणाय अंगेरजी मांय कन्वेयर बेल्ट क़एं। वर्दी पेरेली एक काठी सी दिकावा वारी बईरी, मशीन ने वाहे मेलेली टीवी मांय सामन ने जांस करी रई अती। राजू टीवी देकीने विसार मांय पड़ी गियो। पेटी हाते हाते एने मांय नूं सामन बी देकाई रियु अतु।“अणि मशीन मांय तो एक्सरे जेवु है!
एकदम कप्तान राजू जेवु... आर-पार देकाय एवु।” राजू विसार मांय पड़ी गियो।राजू पैली बईरी अधिकारी थकी केवा वास्ते मुंडू खुलवा लागो पण एनी मम्मीये राजू ने रोकी दीदो।“पैली बईरी जांस करवा वारी है। अणीये अणि वात नु ध्यान राकवू पड़े के कोई बी मनक सामन मांय सकु या बम नीं लई जाए। आपडे अणने काम मांय कई रुकवा नूं नीं।।”
आखिर मांय राजू एक मुटा होल मांय पोसी गियो जेनी दीवारे कास नी अती। इ बारते उबं कईक हवाई पाजरं ने देकी रियो अतो। एक पांजरू उडवा हारू तैयार अतु।“पायलट नु काम घणु ख़ास है नी मम्मी?”“एकदम ऐवास जेवा के बस ना ड्राईवर ने, दरिया ने नाव्डा ने कप्तान ना। अटल आकं मनकं नी सुरक्षा नी जिम्मेदारी अण माते आवे।”
“सेसी कटली किसमत वारी है। इ कटल पाजरं मांय फरी सुकी है। मारे थकी एव मुटु थवा नी वाट नीं जुवाये, मम्मी।”मम्मी दांत काडती थकी केवा लागी, आर्या घण पाजरं मांय फरी है। पण तू ते खाली 9 वर नो है। अजी ते तारे पाहे घणों टाइम है, राजू।तणी दण राजुये देक्यु के गेट नंबर 8 ने पाहे एक लाईन मांय मनकं उबं हिं। “पेलो आपडो गेट है मम्मी। पाजरां मांय सडवा नो टाइम आवी गियो है।”
10 मिनट वाहे अणनी सिट माते कुर्सी थकी पेटी बांदीने बेई गीयं। पाजरु सालू थावा बाद राजू जारी थकी बारते जोवा लागो। पांजरू धीरे धीरे मोरे जावा लागू फेर इनी गति तेज थाई गई। राजुये एवु लागवा लागू के इनी कुर्सी थरथर थाई रई है।असानक थरथराहट बंद थाई गयी नै पांजरू वायरा मांय उडवा लागू।“मम्मी, आपडे उडी रिय हं!”“हाँ राजू। कान लगावीने हांमर ये मनकं केक वात केई रिय हं।”तणी दण स्पीकर मांय एक आवाज आवी... जे के ओरखायेली सी लागी रई अती।
“देवियों नै सज्जनों, मूं तमारी कप्तान आर्या। हवाई पांजरा मांय तमारु स्वागत है।”“चेची ....!”“मारी सुरी!”
-
"तेजस!
देक में हूं बणाव्यू है," मरियम ऐने भाई ने हादी ने केवा लागी। "ओ हो, आ हूं है?"
तेजस पूस्यु। "अरे वाग बरफ़ मे ने रयें।गांडी केनी!"
"गररररर, गररररररर, गररररररर, हुवे रयें है," मरियम कैदु। "रूस में एक वाग है ई बरफ़ मयस रे है अने शिकार भी करे।" "एवुं हूं?"
तेजस ऐ कैदु। "हेन्डो पतु लगाडँ। ज़राक मारे जादू वारं चश्म आल्जे मरियम।"
"तु सई कई रई है मरियम," इणी कैदु। "मने होइ वाग देखाय है!
आ तो वदारे वार वारो है। ई तो एटले के इयें घणी टाड पड़े।""साइबेरिया ना वाग बंगाल ने वाग थकी अलग रयें, तो भी बे एक जेवास देकय," मरियमे ऐने वताड्यू।"ई तो बस जगत नी एकस जगा माते रे है। जेम के आमने आपड़ेस घेर थकी लगाव है, एमस हर पशु ने भी आपड़ी खास जगा वाली रे। इणने कोय बीज़ी जगा असल ने लागे, तेजसए कैदु।
"मने भी वाग देकवो है!
मने भी देकवो है ऐने!"
मरियम गांगडी। "अरे ऊबा रो, ऊबा रो," तेजस दांत काडते थकी के है। "एटलू उंसु तमारे हारु खूब नती। तमे एटले हुदी हरते पुगोगा?"
तेजस ए एक कुर्सी खेसी ने टेबल ऊपर मेल दिदु पसे मरियम ऐने ऊपर सड़ी गई। "आएं थकी जगत ने शारी मेरे आपड़े घोरं मय रेवा वारं केटल एं जनावर ने देकी सकं," तेजस केवा लाग्यो। "दुर्गेश!
महिमा!
आवो अमारे हाते तमे भी देको!"
पाय थकी नेकरते आपड़े गोटियां ने जूर हूं हादते थकी मरियम केवा लागी।
"अरे, होइ हूं है?
आ ते पाणी मय एक तलवार जेवु देखाय है," दुर्गेश बाल्टी माते फटाक सड़ते जाइ ने के है। "वो," मरियम ए कैदु। "समुद्री गैंडों है। आ खाली धरती माते ठेट उत्तर ना भाग मे रे है आर्कटिक सागर मय।इयें घणी टाडू ने अंदारु रे पण नरव्हाल नु आस घेर है।" "तू आटलू सब हरते जाणे?"
दांत काडते जाइ ने तेजस पूसे है। मरियम ताकते थकी के है, "किताबें थकी।"
"ओ हो!"
महिमा मकलाती थकी बुली। "मै एक वार्ता भणी हती अणा जीव ने बारां मय, जेने ओरांगउटान कए हैं। पण मने आ नती खबर के ई देखाय केवु है।" "इंडोनेशिया अने मलेशिया नु महावानार," मरियम आपड़ चश्म पूरब आड़ी फ़रावते जाइ ने के है। "लो देको!"
महिमा राज़ी थई ने फरते जाइ ने के है, "देको होई, ओरांगउटान कोएक फल खाई र्यु है अने ऐनु सुरु मारे हरकुस देखाय है!"
"अच्छा अच्छा, अवे एक फटाफट ज़वाब आलवानु प्रश्न," तेजस के है। "कोय वताड़ी सके के आ क़य्यू पशु है?"
दुर्गेश के है, "ज़ीब्रा।" मरियम के के, "हिरण।" महिमा के के, "डूबी।"
तेजस ऐ दांत काड्या। "आणा मय कोई भी ने है!
आ खाली अफ्रीका ना वन में रेवा वारु ओकापी है!"
दुर्गेश ऊपर देकी ने पूसे है, "मुं एक वगत फ़ेरी देकी सकुँ के?"
"हुवै देको," तेजस के है। "हूं.. हूं है ई?
गज़ब ना लीला पोग है आना।" "मने देकवा दो जराक," चश्म लेते जाइ ने मरियम के है। "आहा!
आ तो लीला पोग वारु एक बूबी पक्षी है। आ दक्षिण अमेरिका में रे है अने जौर नासै है।"
"अवे रातर थवा लागी है। मने भूक लागी रई है!"
मरियम केवा लागी। "अरे ना, एक अज़ी, एक बीजु जुवं," सब मली ने केवा लाग्यं। "ठीक है, फ़ेर अवे आ सैलु हो," तेजस के है। दुर्गेश मस्काई ने के है, "मारे दिमाग में एक खास ज़ीव है, तो बे अज़ी।" तेजस केवा लाग्यो, "आने देको। आ दक्षिण गोलार्ध ना न्यूजीलैंड नु वासी कीवी पक्षी है। खाली आनिस लाम्बी सूंस ने लास्ट आपड़े जैव नाकुरा न बे काण रयें। आ धुरों खुतरी ने आपड़े नाकुरा थकी कीड़ अने फल हुदि ने खयं है।"
"धन्यवाद!"
दुर्गेश के है। "अने मारी आइए मने एक वगत एक वार्ता हमरावी हती, कैक एक... एक... लोरिस ने बारा में एम लागे।" "अरे हाँ, श्रीलंका नु लोरिस। आना पेट माते खूब बढ़िया चांदी हरका समकता रोम है, अने हामे आड़ी बे मोटी मोटी आँखे, एकदम आपड़े हरकिस। पण आपड़े अवे ऐने अणा टेम ने देकी सकंगा। आ खाली रातरे स नेकरें।""आपड़े काले फ़ेर आवी ज़गां ज़ुवा हारु," महिमा केवा लागी। "अच्छा!"
तेजस ताली वगाडी ने के है। "अवे टेम थई ग्यो है अमारे ने अणा पशुओं ने घेरें ज़वानों।" "हूं तमने लागे के हेतँ जनावर भी घेरें ज़ए है?"
"हुवें मरियम। आ सब आपड़े घेर आड़ी ज़ए है ज़े धरती ना कोएक विशेष खुणा मय स्थित है।"
ज़े हात पशुओं थकी तमे मल्य हो, ई हेता जगत ना अलग अलग ज़गा माते रयें हैं। अणा नक्शा थकी तमने पतु लागेगा के कूण के ऱे है। तमारे पायें तेजस जेवँ जादू वारं चश्म ने भी हुवें तोय तमे अणा पशुओं ने देकी ने एणा मय देकी सकोगा। नक्शो पैमाना ऊपर आधारित है।
नरव्हॉल ये समुद्री जीव खाली धरती ने सब थकी उत्तरी भाग ना बर्फीला आर्कटिक सागर मेस रयें हैं। कनाडा, ग्रीनलैण्ड, नॉर्वे अने रूस नरव्हॉल नँ घेर हैं। कीवी आ पक्षी दक्षिणी गोलार्ध ना न्यूजीलैंड नु वासी है। आ वन थकी लगाड़ी ने भरेळं सार ने मैदान अने रेगिस्तान ने टीळं थकी लगाड़ी ने अनूपों अने दलदलों तक के भी रइ सकें हैं। श्रीलंका नु लोरिस अंग्रेज़ी मे रेड स्लेंडर लोरिस ने नाम थकी भी जाणवा वारूँ आ हरम वारु जीव नमी वारा ऊष्ण कटिबंधीय वन मे मळे है। श्रीलंका आने रेवा नु स्थान है।साइबेरिया नो वाग आ वाग खूब टाड़ी भर्य वन मय रयें ज़े खूब बरफ़ पड़े। रूस अने चीन अण साइबेरियाई वाग न घेर हैं।
ओकापी अणा जीव ने भर्य वन वाळं है अने खाली अफ्रीका न थुडाक भाग में, जैम के कोंगो गणराज्य ने वन मय मळे हैं!
ओरांगउटान आ महावानर आपड़े पूरा जीवन में वर्षा वन ना उंस रुकडं माते निकारे। मलेशिया अने इंडोनेशिया आण नु निवास नी जगा है। लीला पोग वारूँ बूबी घणा टेम लीला पोग वारं बूबी दक्षिण अमेरिका में एक द्वीप गालापेगोस में रयें है। आ कैलिफोर्निया अने पेरू में भी मली जयें।
-
“एणये एकदम नवी साईकल तमने हरते आली दिदी?” कल्पना पुसवा लागी। ई इणी साईकल ने देकी रई अती ज़े काम करती अती इयें थकी लावी अती। साईकल एकदम नवी अती!
आईये खांदा हलाव्या, “इणने सुरं हारु बीज़ी साईकल आवी गई हुवे!”
कल्पना साईकल माते सडीस अती, ने...धम्म्म्म्म!ई पड़ी गई। परबू ऐं दात काड्या।“तू बे पइडं माते नीं रई सकती है!
पेले तने साईकल सलावता हिकवू पड़ेगा,” ई बुल्यो। “तमे मने हिकाडी दो के,” कल्पना गांगड़वा लागी।
ई रोज़ हांजे, इस्कूल थकी आवा बाद, ई बंगला वारी वाट माते जावा लाग्यं। इंये वदारे भीड़ ने रेती है। इंये तो खाली मूटँ-मूटँ घोरं हैं, मूटँ-मूटँ कुतरं वारं।
कल्पना अने परबू ने फ़रा वारं हेतँ सुरं इंये खेलवा ज़ातं।पेले दाड़े, साईकल सलावा घणी उतावरी अती। पण...
ई ते साईकल सलावतेस धम्म्म्म्म!
थकी नेंसे जगा माते पड़ी गई। ऐने गुडं माते समरी र्यु अतू। ई रुवा थकी काटी थई रई। पण रुइ पड़ी। घणी देर हुदि सानी ने रई।
ऐने लाग्यु के हेतँ सुरं ऐने मातेस दात काडी र्य हैं। घणी हरमाई गई। कल्पना साईकल इंयेस सूड़ी दई ने घेरें सली गई। परबू ने साईकल सलावता आवड़े है। गुटियं हाते क्रिकेट खेलवा बाद... हुरज डूबवा बाद... बापा नी दुकान थकी घेरें आवा बाद... ईस घेरें लई आवेगा।
“तारु फराक हरते फाटि ग्यु?” कल्पना ने देकी ने आई पुसवा लागी।“मुं साईकल माते थकी पड़ी गई, आई।” कल्पना रुवा लागी।आई ऐने देकतीस रई गई।
कल्पना ने साईकल सलावता हिकते सो दाड़ा थई ग्या अता।पण अवड़े भी ई सलावता नीं हीकी सकी है। परबू हूँ केतो तो?अणि साईकल नीं हिसाब थकी ते ई घणी नानी है!
एटले आ साईकल ई नीं सलावी सकेगा।परबू ने केवा थकी हूं थाय?
कल्पना साईकल सलावी ने वताड़ेगा!
!
रातरे कल्पनाऐं आई थकी एक गलास दूध मांग्यु। ऐने मारसाब केता ता के दूध पीवा थकी लम्बु ने तगड़ू थवाय। ने कल्पना तो पेले थकिस ऐने कक्षा एटले 2-बी नी सब थकी लाम्बी सूरि थकी ज़राकस नानी है।
ई वीनस विलियम्स जैवी बणवा नु हुंसे है।कल्पना टेनिस ने बारा में कोय नती जाणती। पण परबुए ऐने वीनस विलियम्स नु फ़ोटु देकाड्यू अतू। “केटली ताक़त वारी लागे है!” कल्पना ने मुंडे थकिस नेकर्यु अतू। ज़ो कल्पना ताकतवर बणी ज़ायेगा, तो ऐने कोय तवा ने करेगा। कल्पनाए इणी रातर हुवा पेले प्रार्थना करी। ई रूज़ एवुं नती करती।
बीज़ी हांजे कल्पना ने पूरो भरोसों अतो: के ई अवे साईकल सलावी लेगा। इणीये आपडू लक्की रातू निशान भी लगाड़ी राक्यू अतु। “तमे मने धीरे थकी धक्कों दईने साईकल ने सूड़ी देज़ु,” इणीये परबू ने कैदु। परबूए एमस कर्यु।कल्पनाए आँके बंद करी लिदी अने पैदल हुदवा लागी। समसम करती हवा ऐने कानँ मांय आवी रई अती। तारे एकदम साईकल वाट माते आमनी-तेमनी थाते ज़ाईने फ़ेर... धम्म्म्म!कल्पना फ़ेरी पड़ी गई।
आणि वेरा एवुं लाग्यु के ऐने वती हां भी नीं लेवाई र्यो अतो। आणि वेरा केणेए दांत नीं काड्या। मणिये भी नीं, ज़े कारें केने भी परवा नीं करें।
डाक्टर घणी कड़क अती। बिल्कुल कल्पना ने हेडमास्टर जैवी।ई बुल्या, “तारे पोग माते मुटों घांव पड़ी ग्यो है।” “जारै हुदि आ घांव भराई नीं जाय तारे हुदि तने आनु ख़ूब ध्यान राकवू पड़ेगा,” केते थकी डाक्टरएं आई ने घणी आकि दवाईये आली। “जारै हुदी घांव भराई ने जाय तारे हुदी तू साईकल ने सलावेगा,” आई केवा लागी। कल्पनाएं मातु हलावीने हामी भरी। “साईकल सलावी नीं सकती ते हूं, ऐने माते बइ तो सकें के,” परबू केवा लाग्यो। “हरते?” कल्पनाएं पुस्यु।
बापो ऐने साईकल देकाड़वा लाव्या। एणा मांय पसाडी बेवा हारु एकदम नवू कैरियर लाग्यु हतु। “ज़ाऱे तू डाक्टर पाये अती, तारे आमें आ लगवाड़ी दिदु तु!” परबुए दांत काड्या। “पण आने मुं जल्दी ख़ुद सलावुंगा,” कल्पना बुली। “हुवै!” परबू केवा लाग्यो। “तू नक्की आने सलावेगा।”
कल्पना साईकल थकी पड़ी तो हूं थ्यू?
लोग तमने कई करें के भले तमने सफलता नीं मळे पण कोशिश ज़रूर करते रेवू ज़ुवें। केम?
कोशिश करते रेवा थकी कारेके तमने एवुं फ़ल मली जाये, जैने बारा में तमे हूंसीस नीं र्या अता। एवुं करवा थकी तमने ख़ुद ने बारा में कोय ने कोय एवुं पतु लागे ज़े तमे पेले नीं ज़ाणता अता। ज़ो कल्पना पैलेस दाडै साईकल सलावता हिकी ज़ाति, ते ऐने कारेएं पतु नीं लागतु के ई केटलो पाको इरादों करीने ऐणा काम नीं करें है!
ऐने परिवार ने भी कारें एनी ख़ूबी नूं पतु नीं लागतु। रूज़-रूज़ गिलास भरी-भरीने दूध पीवा बाद ज़ारे कल्पना नो कद वदी जाएगा अने ई ताकतवर थई जाएगा, तारे ई ऐणा दाड़ा ने याद करेगा ज़ारे ई साईकल थकी पड़ी गई अती। थइ सके ऐने ई दाड़ो तारे याद आवे ज़ई वेरा ऐने घणी काटी परीक्षा आलवी हुवै के पसे कियाक डूंगरा माते सडवू हुवै। थई सके तइ वेरा ऐने साईकल वारी वात याद आवे ज़इ वेरा ऐने केक बणावो हुवै के पसे वाग नूं फ़ोटु खेंसवु हुवै। अने तारे शायद कल्पना ने साईकल सलावता हीकती वेरा मल्यो सबक याद आवी ज़ाये फ़ेर ऐने हिम्मत नीं हारवा नी सीख मळे।
-
जीजी, जीजी, कारेक-कारेक मूं हुसूं हूँ...हूँ होसों हो मुन्ने राजा, तमें हूं हुंसी करो हो?मूं होसूं हुँ के सीज़े ऊपर केम नती पड़ती?तमें वताडो मुन्ने राजा, सीज़े ऊपर केम नती पड़ती?
मुं हुसूं के, मुं हुसूं के...वताड़ों ने मुन्ने राजा, हूँ हुसों हो तमें
तमारे ख्याल थकी खूब टेम पेले सीज़े ऊपरस पड़ती रेती अती, तारे अंगास सॉकलेट लपेटवा वारं कागदं थकी नै गुल्फ़ी नी हरिये थकी भरेलु अतु। तारे केरं ने फ़ुतरं माते तारा खसकता अता, नै कारेक-कारेकते तो चंद्रमा ना अच्छा पोग कांस ना टुकड़ा थकी कपाई ज़ाता अता। अने कारेक तो चंदा मामा नो रुपारो घाघरो काट खायेली खिली मांय फंसीने फाटी ज़ातो अतो।
जीजी, मने लागे,अंगास मांय रेवा वारी डुकरी बा क़सरो साफ़ करते-करते एटली थाकी गई के इणीये धरती ने हराप आली दीदो। नै ऐणा दाडै थकी सीज़े धरती माते पड़वी सालु थई गई। आ सब इणी डुकरी बा ने हराप ने लई नेस थ्यू है जीजी, ईस डुकरी बा ज़े कसरा थकी तवा रेती अती, अने ई चंदा मामा ने घणी चाहती अती। को के जीजी, केवु लाग्यू मारूं उत्तर?
ठीक कैदु के मैं?
शायद तमें ठीकस क्यू,पण मैं तो आपड़ी किताबं मांयकाएक बीज़ुस भण्यू है...वताडो के जीजी, हुँ भण्यू है तमेंआपड़ी रंग रंगीली किताबें मांय?पेले तमें वताडो, मुन्ना। तमें हुं हुसों हो?बीज़ु भी कोय कारण थई सके हुंसीज़े ने नेंसे पड़वा नुं?मूं हुसूं हूँ, मूं हुसूं हूँ...बोलो के मुन्ना, हुं हुँस्यु तमें?
तमने याद हुवें, जीजी,घँणं वर पेले सीज़े खुवाई जाती अती,पसे ऐंने कारण आई ख़ूब परेशान रेती।बापा नी कुसिये,आई ने नाकुरा नी नथ,
सिक्का, ज़े तमें बज़ार थकी आवति वेराएक हाथ थकी बीज़ा हाथ माते फेंकी फेंकीने रमती अती।(ई ज़ाणते थकी के आई ने ज़ो पतु लागी ग्यु तो ते ई ख़ूब री करेगा!
)आ हैत्ती सीज़े ऊपरसँ पड़ती हुवें,केम के आ कारेय आईने मलीस नें।
तवा थईने आईयेआपड़े हेत्ता भगवान ने हांमे मिनत मांगी हुवें,शायद कैक एक ज़णे एणनी वात हामरी लीदी हुवें,तारेस आई नी फ़ेर कोय सीज़ नें खुवाणी है।थोड़ाक टेम हुदि ते आई राज़ी रई,पण ऐवें ज़मी माते क़सरो देकीने ई,घणी परेशान देकाय है।मने लागे ई आई नी मिंनेत ने कारण थकिससीज़े अवे ऊपर खुवाई नती ज़ाती।सई कैदु ने, जीजी?
शायद तमें ठीक क्यू है, पण मैं तो आपडी चौपडीयं मांयबीजूस भण्यू हैपेले तमें वताडो मुन्ना। तमें हुं हुसों हो,बीज़ु भी कोई कारण थई सके हुं सीज़े ने नेसें पड़वा नुं?मूं हुसूं हूँ, मूं हुसूं हूँ...बुलो के मुन्ना, हूं हुस्यूं तमें?
मने ते ऐम लागें है के धरती मांय,एक घणो मुटों नै भूको राक्षस मुंडू उगाड़ीने बेठो है।ई ज़ुर-ज़ुर थकी वायरों आपड़े मुंडा मांय ख़िसी रियो है।हैत्तु सामान ऐने मुंडा मांय हमाई रियू है।हुवै ने हुवै, जीजी,अणास राक्षस ने मुंडा मांय सलू ग्यु हुवै,मारे कंचा, तमारी परान्दी,
आई ना बणावेला मुक़ती ना लाड़ू।(ज़े आपड़े बे मांय थकी केणे भी नीं खादापण हूं ख़बर केयं गायब थई ग्या!
)अणा भूका राक्षस ने कारण थकीससीज़े ऊपर नती पड़ती,हेत्तु तो आ खाई जाय है।केम जीजी, हूं ने मूं हमज़दार?
हाँ मुन्ने राजा, हमज़दार ते होतमें शायद सईस कई रिया हो,पण मैं तो आपड़ी किताबें मांय कोयेक अलगस भण्यू है।एणये हुँ कैदु, जीजी हुँ कैदु?आएं आवो, मुन्ना राजा, मूं वताडु हूं एणये हुँ कैदु।एणये कैदु, एणये कैदु...वताडो ने जीजी, एणये हुँ कैदु, जल्दी वताडो।
मैं तो ई भण्यू है के हरेक वस्तु, हुवें हरेक वस्तुज़े आणां जगत मांय हैं,आपड़े आडे हरेक वस्तु ने आकर्षित कऱे।हरेक सीज़ बीज़ी सीज़ ने आपड़े आडे ख़ेसें।मोटी सीज़े नी आकर्षण शक्ति,नानी सीज़े थकी घणी वदारे ऱे है।
पण जीजी, सिज़े ऊपर केम नती पड़ती?तमें तो ऐवें बीज़ुस वताड़ी रई हो।धीरज राको मुन्ना राज़ा, धीरज।मारी किताबें हारू धरती घणी मोटी है नै आपड़े सब, आएं हुदी के धरती माते हैं ई हेत्ती सीज़े, जेम के हवाई ज़ाज़,समुंदर नी व्हेल अने समुंदर भी,धरती ने मुकाबले में घणं नानँ हैं।
इस कारण है के धरती ना खिंचाव ने कारणआमें, अमारी कुसिये, अमारी ख़िलिये, अमारा पईसा धरती मातेस रऐं, ऊपर नती उड़ी ज़ाता।आ आकर्षण शक्ति ज़े आपड़े सब ने,आएं हुदि के धरती ना नेसेना तट मातेरेवा वारी पेंगुइन ने भी आपड़े आड़ी खेसें है।
आ शक्ति गुरुत्वाकर्षण केवाय है।ते आ हुँ हांसी वात है जीजी, तो आस सई है?आ तो मूं नती कई सकती मुन्ना राज़ा के आ हाँसू है के नेँ, पण मारी इस्कूल नी किताबें मांय तो आस लक्यु है।
हेन्डो ज्ञान वदारं करीब 350वर पेले नी वात है। अंग्रेज वैज्ञानिक इसाक न्यूटन सेब ना रुकड़ा ने नेंसे आराम करी रियो अतो। तारे एना माता माते एक सेब पड़ी पड्यू। आपडू मातु मोरते थके न्यूटन हूंस में पड़ी ग्यो के सीज़े ऊपर केम नती पड़ती हैं। एणये निष्कर्ष नेकारयु के धरती एक मोटा चुम्बक जैवी है ज़े हर सीज़ ने आपड़े आड़ी खेंसे है।अणदेकी शक्ति ने एणये ग्रेविटी (गुरुत्वाकर्षण) नी उपाधि आली।न्यूटन ने अनुसार खाली धरतीस नें बाकि संसार नी दरेक वस्तु बीज़ी वस्तु ने आकर्षित करे है।मुटी वस्तुएँ एक बीज़ा ने वदारे शक्ति थकी आकर्षित करे है। दूरी ने हाते-हाते आ आकर्षण कम थातु ज़ाये है। खाली सेब ने ज़मी माते पड़वा मांय मदद नती करतु-गुरुत्वाकर्षण चंद्रमा ने भी धरती ने आहे पाहे फ़रवा मांय नै धरती ने हुरज ने भी शारी मेरे फ़रवा मांय मदद करे। धरती नी शक्तिस चंद्रमा ने सौर मंडल ने बांणे उड़वा थकी रोके है।
पण, ज़ो आ वात है, तो चंद्रमा धरती माते पड़ी केम नती ज़ातो?
एटले, केम के चंद्रमा नी भी आकर्षण शक्ति (ग्रेविटी) है ज़े धरती ने आपड़े आड़ी खेंसे है।धरती नी आकर्षण शक्ति चंद्रमा थकी भी वदारे है। ईस कारण है के चंद्रमा धरती नो सक्कर कापे, ने के धरती चंद्रमा नो।आने बारा मांय थुडुक हूंसो ज़ो अगर संसार मांय हैत्ती सीज़े एक बीज़ा ने आकर्षित करती तो टी.वी.
जोते टेम, तमारू मातु टी.वी.थकी केम नती टकरातू है।केम के अमारे माता नै टी.वी.ने वेसें आकर्षण शक्ति घणी कमज़ोर है।
आवो, अवे एक प्रयोग करं सामान थोड़ाक रब्बड़नानी रब्बड़ नी बोलएक राड़ी नो टुकड़ों बोल माते रब्बड़ बड़ियां तरीके थकी लपेटी ळं। आपड़े हात एटली मोटि राड़ी कापी लो। ऐने बोल माते लपेटते थकी एक रब्बड़ थकी बांदी दो। कमरा ने वेसु-वेस में ऊबे रई ने बोल ने आपड़े माता ऊपर राड़ी थकी फ़ेरवो। तमे हुँ देक्यु?
ज़ो बॉल ने जौर फ़ेरवो तो बॉल माथा ने ऊपर गोल-गोल घूमतीं रेगा। वेस मांय ज़ो राड़ी सूड़ी दो ते हुं थाय है?
बॉल हीदी रेखा में उडी जाय है, है ने?
एवू केम थाय है?
राड़ी में टेन्शन (तनाव) ने कारण बॉल माथा ने स्यारी मेंरे फरती ऱे है। राड़ी सुड़वा बाद तनाव भी नें रेतो है ने पसे बॉल उड़ी जाय है।अवै हुंसों के बोल चंद्रमा है नै तमें धरती। धरती नी आकर्षण शक्ति राड़ी ना तनाव परतेस तो है।
-
“आई, मने आपडे विवा नी वात वताड़ के,” नाने लोमड़े एनी आई थकी मनुवार करी। “वन ने गीतं ने बारा मांय, ताप मांय आवी वरसात ने बारा मांय, अने गावा वारी सकलिये ने बारा मांय।”
“हुवे, मारे लुमड़ु, मने घणूं याद है।तारे बापो नै मुं वन ने वेसुवेस खाली ज़गा माते आपड़े पामण ने वाट जुईने ऊबं अतँ। मुसम बदलवा नी अर्जी करी र्य हेतँ।इणी हवारे अंगास माते कारी, हुनानी अने रुपानी-लीली धारिये थई गई।वायरो टाडो अने भेनो हतो। अमारा पामणा आवाज़ ना नुत्तरा लाव्या अता।”
“आपड़े मोटा-मोटा कानं ने हारू हातीयं ऐ सब थकी पेले अमारे विवा नी वात हमरी।धम-धम हेंडते थकी हुनि ज़गा माते आवते-आवते एणए तो पूरा वन ने हलावी ने मेल दिदु।”
एणए तो आपड़े मूटँ-मूटँ पोग थकी आणि धरती ने ढ़ोल परते वगाडी नाकी अने आपड़ी फुण ऊसी करी ने तुरहियां वगाडी :“भूम-भूम-भूम-वा। भूम-भूम-भूम-वा।”
“ई हांमरीने वान्द्र ज़ागीने ऊसँ-निसँ कुदवा लाग्यं। एणनी कुदवा थकी रुकडं नी ड़ारिये सर-सर करवा लागी नै पानं सनसन करवा लाग्य :हूक-हूक हूक-खे... हूक-हूक-खे... खी इइइइइ इ!”
“ऐणा थकी समकी ने कठफोड़ रुकड़ ने थोक ने ठुकवा लाग्य : तरड़ -तरड़-तरड़-टर्र-ट र र टर्र-स-र-सर र्र र्र!”
“अने बिज़ पंछी?”“अरे होई ते घणः वाएं आव्य।”
“ऐणा पेले तो पीपी वगाड़वा वारी  लाकड़ी लई ने भालू दादो आव्या। जई वेरा ई वायरा मांय हलावता ते एणा मांय अवाज़ आवती :ठि-डी- डूउउ-ङी!
ए-डाह-डी-डाह-डी!”“आहा!
मने आ गौड़ा भालू दादा असल लागें। अने ऐणने वय कूण आव्यू?
गावा वारं पंछी?”
“ना...आ गावा वारं पंछी ते डूंगरा थकी आवीस र्य तं। भालू दादा ने वाहें हिरण आव्यं, एणने हेंगडं मांय ज़ुन हुकायेलं सरकन अतँ। हिरण आपड़े हेंगडं गुलाब ने झाड़ मांय फसावी अने जई वेरा काटा ऐने हेंगडं मांय फ़सीने सरकन थकी टकरणा तो एणा थकी आवाज़ नेंकरी :टंग-टाँग-टोंग !
टाँग-टंग-टाँग !”
“अने तारे केयं जाइने” लोमड़ी बुली, “पंछी आव्यं।”“अवे आविस ग्य!”
“कारं पंछी, लीलं पंछी, रातं पंछी अने पीरं पंछी, मूटँ नै नानं पंछी।ई अमारे चारे आड़ी फरी र्य अतँ, फुरफ़ुर अने फड़फड़ करी र्य अतँ अने अमा माते पाकड़ वेरी र्य अतँ।अने एणऐ गीत गादँ ख़ूब बड़िया गीतं गादँ!”
“हुवै!
एणऐ सरसर करतो वायरा न गीतं गादँ, वेळं नी हुरज़ नी किरणें न गीत अने वरसात न गीत।अने फ़ेर ई आपड़े हेतँ गीत हाते हुँ गादँ, एक ने बीज़ा मांय वणता थकी। एणऐं नवोस राग बणावी नाक्यो।”
“ताप वारी वरसाद नु गीत!”“बिलकुल मारे सुरे!”
“अने जारै गीतँ पुरं थ्यंतारे तालिये वगाड़ते, गाते अने गांगड़ते झींगुर, फुदँ अने कीडँ धुरा मांय हुँ निकरै:रररररर-कीइइइइ-टररररर-फफररररर-क्क़ीइइइइ-रररर!
“डेटकु नै भेक एकबिज़ा ने माते डाकते-डाकते ज़ुर थकी ऐने राग मांय राग मलावी र्य अतँ :की-की-ग्वा-ग्वा-की-की-ग्व-ग्वा-ग्वा!ई राज़ी अतँ केम के ऐणने पतु अतु ऐणा गीत नु मतलब हुँ थाय - एम के उनारा नी पैली वरसाद आब्बा वारी है।”
“गीत ने पुरू थवा थकी पेले, अंगास घड़घड़ाट थावा लाग्यु अने वरसातद सालू थई गई। वरसाद ने टेपकँ वेसे हुँ नेकरतो ताप ग़ज़ब न रंगेली समकती किरणः मांय बदलाई गई अने अमारे ऊपर फैलाई गई।” “वा रे वा!”
“एम र्यो तारे बापा अने मारो विवा।”
“आई तारे आ पंछी मारे हारू भी आवेंगा?
ते हुं मारे विवा मांय भी ताप ने हाते वरसाद थायेगा?तो तारे भी रंग अंगास ने रंगी नाकेंगा?”
“झट पतु लागी ज़ाएगा बेटा,” गौड़ी लुमड़ी बुली।“अवे तमे तैयार थई ग्या हो। हेन्डो बार ज़। तमारे पामणा अवे आवतास हुवें।”
-
“मैं मारे बीक मटाडी नाकी है,मने नीं तो मापदंडों नी बीक है ना ही समाज नी।मूं नीं तो असफलता थकी बीवू के नीं ए मोत थकी।मने मारी ताकत उपर पूरो भरोसो है।नै मूं मारा कुदरती प्रतीभा ने खुब मानु। मारी कमियों ने दूर पण करूं।नै सब थकी जरूरी वात ये है कि मैं हमेशा मारा मननी हामरी है,”—पीने मैना, पर्वतारोही।
आज नो दाडो टीने मैना बल्ले खुब महत्वपूर्ण है।24 वर नी टीने, उत्तर पूरब भारत नी पेली महिला हैजेणे एवरेस्ट नी सडाई करी। माउंट एवरेस्ट दुनिया नीसब थकी उंची सोटी है ईनी ऊचाई 8848 मीटर।एटले अगर 6 फुट लाम्ब 5000 मनकं ने एक ऊपर एकऊबं करं एटलो ऊंचो है।एटले आ कहानी है टीने ना संघर्ष नी।जेने डूगरं माते सडवानु खुब पसन्द है।
वूशू, वूशू!
अरूणाचल प्रदेश नी मिशमी डूंगरियो मांय रेवा वाली टीने ने सिट्टे डूंगरियो थकी आवती अद्भुत आवाज हामरीने एणी आवाज आडी जाती रई ई आवाज एणीनेस हमराई रई अती।
टीने को सडवानु पसन्द अतु। ई रूकडं माते सडती, वगडा ना वेसमा भाग दौड करती। ई बिल्कुल आपडी दादी नाया जेवी निडर नै बहादुर अती। अगर ई कणिवरे वगडा मांय पडी जाती ते एना बापो नाबा एने केता के उठो और आगाडी थाओ।
टीने व एनी नानी बहन सोनी को वगडा मयं सेव संतरे और जामगं खावानु गणु पसन्द है। ई पुरो दाडो अंगास ने निसे सार माते हुते हुते अंगास मयं कार वादलं ने जूती रेती।टीने मुस्कराईने केती, वाह!
जीवा नू नाम आस है।
पण एक दाडो टीने नी दुनिया बदलाई गई। केमके एने अवे स्कूल मांय भणाई करवी है। पण ईचाली मांय कोई स्कूल नीं है। एटले पुरो परिवार लोईग मांय रेवा लाग्यो। रोईग मांय वूशू नी साफ हमराती आवाज घणी कम हमराई रई ती एने ते बस पासु ऐणा डूगरं मांय जावू तू।
दस वरस पूठे टीने नी स्कूली भणाई पूरी थई।ऐनो मन बार बार दोहराई रईयो तो।  वूशू वूशू
डूंगरं ना पाहे होवा बल्ले, टीने अरूणाचल प्रदेश मांय एक आर्मी अभियान दल मांय कूली बल्ले फार्म भरयु ई ताकतवर अती। ई बिजा कुलियों जेम भारी सामान उठावीने कई दाडो हूदी पैदल साली सके है।पण ऐना हामी एक नानीक मुस्कील अती के बईरं ने कूली नूं काम करवानी इजाजत नती।
नियम तोडवा बाद टीने ने घणी डांट पडी पण ई साबित करी नाकियु के सोरं वजू काम करी सके हैं ऐटले ऐने एयं काम करवा नी इजाजत मली गई। ऐना आवा कदम थकी वांहें महिला कुलियों पर लगी पाबंदी हटवा वारी है।
टीने ने खुब मेहनत थकी काम करयु और एक दाडो ई लिडर बणी गयी। आवे ऐने डूगरो नी यात्राओं माते योजनाऐ बणाववी ती। एक वकत ई एवीस अभियान नी योजना बणावी रई ती, तणीवेरे एनी मुलाकात डांट रोमियो मेईटी थकी थई। ऐणे कहयुं के तमंने देखिने मने लागु कि तमारे अन्दर स्वाभाविक रूप थकी प्रतिभाशाली पर्वतारोही नी सब खुबिया हैं। अवे तमने तकनिकी हिकवी है। डाॅ मेईटी ने एणा मांय उम्मिद जगावी दीदी है। पसे जल्दी थकी एना निर्देशन मांय टीने ने प्रशिक्षण शरू करी दिदू।
पण माउंट एवरेस्ट नी पेली सडाई आधारित वृतचित्र फिल्मद रेस फार एवरेस्ट  जोवा वाहें ऐने आपने सपना नी सोटी नी जानकारी मली। वूशू नी आवाज ऐना कानो मांयगुजवा लागी। नै अवे ऐनो एकस सपनू है।माउंट एवरेस्ट ऊपर पूगवू।
आखिरकार 2011मयं टीने नेपाल जावा निकरी। ई चिन्ता मांय अती पण ऐना थकी भी वदारे दृड प्रतिग्य आती। एवरेस्ट आधार शिविर मांय टाड खुब अती, हवा पातरी अती नै आक्सीजन नो स्तर घ णों कम अतो। एक महीना नो प्रशिक्षण थवा बाद ऐणे चेरिग शेरपा हाते सडवानु शुरू करियु। पूरी सडाई चार भागो मांय थावी है, ऐटले पर्वतारोही अलग अलग शिविर बिन्दु माथे आराम करीने ऊपर नी तरफ थोडा दाडा तक चाली सके पण जरे तक टीने नै चेर्लिग शेरपा पेले शिविर ने पार करीने बिजा हुदी पूगें,मौसम खराब थवा लागो। शेरपा एक तिब्बती जातीय समुह है ई उंची हिमालयी क्षेत्रो मांय रयें। नै एणने ताज़ी सडाई कौशल लीदे जाणी सकाय है।
पण वूशू नी सुरीली आवाजअजी तेज थई रई है। चेर्रिग ने पुछियु, “आप आगाडी जावा चाहोगी?
"होवे। टीने जवाब आल्यो, “मने ई नीं लागतु के मने आवो मौको फेर थकी मलेगा।"
केवी तरह थकी ई आखिरी शिविर हुदी पूगी गियं।पण तेज हवा थकी ऐणनो तम्बु नै हेत्तूए सामान उडी ग्यू।ऐणे एक बीजो तंबू हूदिने पनाह लीदी।अवे नें तो ऐणा पाहे वाकी टिकी है, के नीं दवाईया।ऐणा पाहे अवे बस एक पैकट नूडल्स बसेलो अतो।
चेर्रिग ए सुझाव आल्यो, “अणा मांय थकी अरदु खोलं।”टीने ने मुस्कराईने कहयुं, “हां, अगर पूगी गियं तो बाकी बसेलो हिस्सो खंगा।”हवा खुब तेज अती। हर कदम पर आगाडी वदते थकीएक कदम पछाडी धकली ने बर्फीलो तूफानजोर थकी कई रईयो है। पासा वरी जो पणटीने ना कानं मांय बस एक आवाज गूॅजी रई तीवूशू।
आखिरी शिविर मांय ऐणे पूरी हिमत नै आशा हाते ऊपर हूदी जावा नी यात्रा शुरू करी।
9 मई 2011 हवारे दस वागीने पैंतालीस मिनट पर टीनेदुनिया नी सब थकी ऊॅसी चोटी पर पूगी गई। आणी सोरी नेरूकडं माते सडवानु घणु पसन्द अतु, दुनिया नी सब थकीऊॅसी जगह ऊपर पूगी गई अती। आजे ऐने आपडी मंजिल मली गई है। जेणे पूरी जिंदगी पिछो करीयो आज ई एनो मतलब हमजी सके है। वूशू दीवाना वजू ई डूगरं माते नासी रई अती।
टीने मेना, एक पर्वतारोहीटीने मेना एक साहस वाली पर्वतारोही है। जेणे उत्तर पूरब भारत थकी, माउंट एवरेस्ट फतह करवा वारी पेली महिला नूं खिताब हासिल कर्यू।डाॅ रोमियो मेईटी ना सुझाव ऊपर अमल करते जाईने टीने मेना ने इंफाल ना माउंटेनियरिग एंड टैर्किग एसोसिएशन मांय लिदो ऐणे आपडी भणाई ना टेम मांय हुना नूं पदक भी जीत्यू नै दार्जिलिंग ना हिमालयन पर्वतारोहण संस्थान मांय अणाने बुनियादी पर्वतारोहण पाठ्यक्रम ना दोरान सब थकी श्रेष्ठ छात्र नूं पदक मलियु।अणाने पर्वतारोहण प्रशिक्षण नी नौकरी नो बेहतर अवसर मलियो पण आपडू हपनु पुरू करवा हारू एने भी ना क्यू ऐणे आपडा अभियान बल्ले कई ठे काणे थकी पईसं नो इन्तजाम करियो।
टीने ने उत्तरी पूरब श्रेत्र मयं कई मनकं ने प्रेरित किदा जैम के ऐनी बहन रूबी लोम्बो जे राष्ट्रीय स्तर माते कई जीत हासिल करवा बाद अन्तर्राष्ट्रीय स्तर ना साईकिलिग एथलीट बणवानी तैयारी मांय है कई साहसी बच्चो ना लिदे टीने आजे एक प्रेरणास्रोत है।
-
ललिता एक माटी ना कलाकार कुम्बार मिनी सिंह नी पारेली सूअरी है। मिनी ने सूअरी थकी गणों प्यार है। ई ईने सब करवादे जे ई करवा चाहे। आवे, सुअर ऐडी टेडी हरकतें करे है। ऐटले अवे ललिता पण एमस करे है।
घुर्रर्रर्रर्रर्रर्रर्रर!
घुर्रर्रर्रर्रर्रर्रर्रर!
ललिता साफ रस्ता पर आनियाडे पीलियाडे पाणा वखेरी नाखे।
हर्रर्रर्रर...हर्रर्रर्रर...हर्रर्रर्रर...ई नाक़ थकी आवाज़ काडे है खुट-खुट करिने वगीसा मांय खोतरी रई है।
जर्रर्रर्रर...जर्रर्रर्रर...जर्रर्रर्रर...ललिता हत्ता अखबार फाडी नाखे। जे मिनीये ना भणियां अखबार भी!
फुर्रर्रर्रर... फुर्रर्रर्रर... फुर्रर्रर्रर!ई आपडे पाणी ना नाँद मांय फुर्र करिने पोपटा काडे है। पाणी चारेमेरे ढोरी नाखे।
चपाक !
झपाक !ललिता कुमुद ना हत्ताए फूल सावी नाखे है। ने तराव नी सब मासलियो ने डरावी नाखे है।
“आने बंद करो,” मिनी नी आई के है। “आने बाँदों,” मिनी के है।“कणिवरे नी,” मिनी केहे। “ई मारे बरतन और सुराहिये कारेय खराब नीं करे।
एक दाडो मिनी हवारे काम करवा आवियो।ई ललिता ने दिखीने खुशी थकी सीटी वजाडे है।घुर्रर्रर्रर, घुर्रर्रर्रर!
ई घुरघुर नी आवाज काडे है।
पण ऐनी खुशी गायब थइ जाये, जणी वणा ई जोवे –टूटेला कटोरे, चकनाचूर सुराही, टुटेला प्याले, टूटेली चायकेतली चारेमेरे  वखरायेलं ठामडं!
मिनी नो गुस्सो  वदे है, अजी  वदे है, वदे है!
ई ललिता ने सांईला वारी बोगनविलिया बांटा मयं बाँदी दे है।
ललिता नीं हमजी के ऐने केम बाँदी है। ई सीये पाडे नै नानां सोरा वजू रोवे है। पण ऐने रोवा नो मिनी पर कोई असर नीं थाय।
आखों दाडो मिनी गुस्सा मांय काम करे है। नै ललिता बाँदेली रे। पसे मिनी आवाज हांमरे।ई आवाज घुरघुर नीं, ई खुट-खुट नीं ई गर्रर नीं,ई फुर्रर नीं नै नीं ए छपाक के झपाक नी है!
ऊं!ढन्न... म्याऊं!ठन्नम्याआ एक मौटी भूरी नारंगी बिलाड़ी है। आ मौटी बिलाडीस है जे हेत्तं ठामडं ने सुराहीयं ने ठोकर वाइने तोड़ी रई है।
मिनी ललिता ने सुडी दे।घुर्रर... घुर्रर ई घुरघुर — नी आवाज़ काडे। ई बलाडी नो वाहें दौड़े।चरेमेरे फरेनै हाजी-ताज़ी माटी ना ठामडं ना ढगला थकी बाहर नेकरी जाए।
ललिता ललिताफेरे थकी जूना आड़ा-अवरा काम करे,केमके सुअर ऐवास काम करे।
-
मणि ऐने इस्कूल वारो बस्तो कोपी टेबल माते मेलिने हामो थाईने सिल्लावा लागो खंबा मांय दुकी गीयु इयो जोर थकी सीहें करवा लाग्यो, एने माथा माते तो अजू वदार दुकी गियु अतु पुरो दाडो दोडिने-दोडिने थकी ने आबे आवी गियो अतो। एनिस वेरा एने गाबडा मांय बांदेलो ताविस समकवा लाग्यु।“मणिकंठन, इस्कूल नो बस्तों वेंयस मेल्यो जे मेलवो जुवे।” “हासी वात हे मणिकंठन” इस्कूल बस्तों बी केवा लाग्यो, “एये मारू ठेकणु नीं हे। मारी वात मानो मने मारे कमरा मांय ठेकणे मेलो।”
मणि जाणतो अतो के अनाये मुड़े नीं लगाडवू। अने बस्तों लइने गाहडतो जाईंने कमरा आड़े गियो। अनाये बस्तों भणवा वारा टेबल माते मेली नाक्यो, बूट नेकारी ने गूदड मा जाईने हुयी गियो। हुतमा ऐक वकत फेर दुकी गियु अने इयो सीहें करवा लाग्यो।कमरों केवा लाग्यो, “तमो बीमार पड़ी गिया हो हु मणि कं ठन?”“मु ठीक हूँ। मने मारा हाल मांय सुडी दो।” अटलु कई ने मणि एनु ताबीज वाहे नु कर दिदु। एनु मन ते करी रियु अतु के एने अबार कूड़ा मांय नाकि दियू। कमरा मांय मिलीली सीजे बी एव एना माते नज़र राकी हकती अती, पण एव कम हु कम एने कणी वात हारू तुकी नीं हकती अती।
“तु बे वकत सिल्लायो।” आ तो कमरा नी आवाज अति अवे तो दबिली ने गुटायिली लागे है। “तमारें माथा मांय दुके है, मणिकंठन?”“तवा नकी करो,” मणि झिडको। पण थुडिक वार वाहे बुलियो, “हाओ।”“त त त...मने तारे माते गणु दुक है, मणिकंठन।” कमरा ने लहजा मांय गणु अपनापन अतु। “मने तमारी मम्मी तक वात मुकली दी दी है। मने लागे तमे भूखा हो। मन लागे एणी वजह थकी मातु दुकी रियु है। एक प्याली सा अने गरम गरम पकोड़ा केवा रएंगा?”
मणि हुसी रियो अतो के सा अने पकोड़ा तो बढ़िया रएंगा, पण कमराय एने मातु दुकवा नी वात एने मम्मी ने नीं वताड़ी ओती तो असल रेतु। माता ने दुकवा नी वात हामरी ने इ परेशान थाई जाएगी।सा पकोड़ा ने बारा मांय विसार करते करते मणि ने केयू, “ठीक है।”“गणु बढ़िया। मयी खावा बनावबा वारा ने कई दी दिदु। अने मणिकंठन, तमारे बूट पीला बूट मेलवा वारा खाना मांय मेली दो।”“हाओ,” जुत वारु खानु बुलवा लागू। “मारे पाहे जगा खाली है। मु वाट देकी रियो हूँ।”
मणि ने लागी रियु अतु के अवि एने उटी जावू जुए, पण एने उटवा नु मन नीं करी रियु अतु। मन करी रियु अतु के थुडुक फेरी हुयी जाऊ। अटलो आको थाकी गियो अतो।“मु वाट जुई रेयी हूँ,” जुत वारी रेंक केवा लागी।मणि ए आंखी नमावी अने आनंद्पुरम ने बारा मांय हुस्वा लागो। एनी मम्मी केती अति के इ गाम है पण मणि ने लागतु अतु के इ एनु घेर है।
अणे वायरा ने झोका हाते ऊंसं ऊंसं नारियल नं रुकडं अने गुलाबी जीवु अंगास नी याद आवी रई अती। वेय हवारे हवारे मंद मंद वायरू सालतू अने हांतरा नी अंगीठी माते हिकायी रीया पराठा नी मस्त सुगंध आवी रई अति। सर्दियाँ ना दाडा कईक असल आवें। गाम नी ठंडी ठंडी वायरी ने हांम स्मार्ट शहर नी एसी नु वायरू फीकु है।
ना, ना साटं नो मोसम हेतं हु असल आवे। नदी ने होड़े बेहिने मुटी- मुटी बूंद ने धारा मांय टपा टप जुवा ने कटला मजा आवता। कटली शांन्ति अती, कटलो सनाटो!
हेतु पेले जेवुस थाई जाए।
“मुं अबार बी वाट देकी रई हूँ,” बूट वारी रेंक केवा लागी।मणि उठी गियो। वेस वेस मांय काम नी वाते याद कारावबा थकी कई समस्या नीं अती। पण जयी वेरे जुवु ताई वेरे केन न केन थकी टुकतु रेवु भारी पड़ी रियु अतु। अने लागी रियु अतु के इ एक केडी बणी ने रेयी रियो है। अने अवे अणि वाते कुणे नीं हमजतु है। मम्मी बी नीं। मणिय बूट रेंक मांय मिलिया अने रसोई आड़े जावा लागो।पकोड़ा अने खुदिस गरम करिया, पण सा रसोई वार जिन्न बणावी दी दी। सा एकदम इवी अति जीवी के एक मशीन थकी बणावीली वे इवी।“सा तने असल तो लागी रई है, मणि?” रसोई वारो जिन्न केवा लागो।“बिलकुल गाय न मूत्र जीवी लागी रई है!”“शुक्रिया!”
तणी दण मणि ना तावीज थकी पी पी करी ने कक वाज्यु। एने मम्मी ए याद कीदो ओगा।“तारे मातु दुकी रियु अतु केवु है, कन्ना?” मम्मी ने मीठू मीठू केवा थकी खुद माते दुकी थाई गियो।“अबार थूडोक असल हूँ, अम्मा। तमार काम केवु साले है।”“खूब असल। इयु काम आनंदपुरम वारा कम जेवु नीं हे। आजे तमारे दाड़ो केवो गियो, कन्ना?”“खूब असल।”एने मम्मी कएक मजूरी करती अती। कएक घण्टो लगण। अने मणि नीकएक सिन्ता बी करती अति। एये एनी मम्मी, बापों अने हेत्ती दुनिया अने परिवार ने नाम माते एकलीस अती।
खुद नी तवाई ने बारा मांय एण थकी बताडवा नु मन नीं थाए।“मारे आज नो दाड़ो घणों असल गियो।”“हुसी लो हुं करी रियो है मणि, तारे स्कुल वारे बस्ताये मने बताडयु के, तन हेडमार्स़ाब ने पाहे मुकल्यु अतु। हु थाई गियु।”“कये बी नीं।”“मणि?”“कये बी नीं!
तमे बस्ता ने पुसी लो। मने लागे थूडूक़ वादारेस जाणे है।”“मणि, हूँ माजरो है?
ले हेंड जराक कास हामे आवी जा, मारे तने जोवु है। तवाई कई बी हो आपडे मलीने रास्तो काडी दियंगा।”
“ना, आपडे एनो रास्तो नीं काडी हकता हं,” मणि एवु महसुसू थायु के एने आँख मांय थकी आंहुवं आवी रीय हैं एनीये रुकवानी कोशिश बी करी पण इ ते साटं वजू टप-टप पडवा लागं।एने पतु अतु के घेर एनी, मम्मी ने बताडी दियेगा के अणनो सुरों रोई रियो है। इ जी बी करें ऐना माते नज़र राकी है। नै खबर मुकली है। एने पतु अतु के अण मांय इनिस भलाई है। एने पतु अतु के मम्मी एने गणों साहे है पण कणिक कणिक दण इ साहे है के एने खुद ने हाल माते सुडी दयं तो असल।मणि ए तावीज ने एने मूट मांय दबवियु, अने अटलु ज़ोर थकी खिसियु के सेन टूटी गयी। फेर इ तावीज कसरा मांय नाकि दीद। अने इनी रोवा नी आवाज ने वगर भाव आलीये घेर ने बारते दौड़ीन आवी गियो।मणि ने पतु अतु के इ कटलिये वैरा तक दौड़ियो। अने दौद्तो थको किये पोसी गियो। एने पतुस नीं साल्यु के इस कणि दण की खुवाई गियो।
तावीज ने वगर इने पतुस इ साली रियु अतु के इ किया जातो रियो है। पण सेर मांय लागेलं मशीन ने पतु साली गियु के मणि खुवाई गियो है। अणयी सेर न अधिकारी ने खबर मुकलावी। जणी दण एक भला पुलिस वाराये एने घेर इनी मम्मी ने आल्यो तणीस दण मणि ए इनी मम्मी ने आत मा हु तावीज लई दी दू। मणि ये ऐन करेला माते पस्तावु थियु। पण इ घेर पोसीने हस्सू कईक खुश अतो।“मैं अणा मांय थूडूक़ बदली नाक्यु है,” मणि नी मम्मी ए केयू “एव तारे हर वात माते नज़र राकेगा। तने वादार सूट मलेगा। पण वास्तव मांय इ तारे भलाई हारुस किदु अतु।”
“पतु है मने,” मणि पस्तावा लागो।“तो कीवी रई तारी आ साहसिक यात्रा?”खुवाई जावा नी वात याद करीने मणि कांपवा लागो। रोड माते कईक मनक मनक अतं पण हेतं अलग अलग अतं। हेतं बीजं बीजं अत तावीज गला मांय अतु तो हेतं ने बारा मांय कक जाणतो। अणनु नाम, अणने किवू गीत असल लागे, अणने दोस्त कुंण हैं... ऐवी मजा वारी वाते!तावीज ने वगर रोड पार करवा जेवू नानुक काम बी मुटु लागतु अतु। कोणे नीं अतु जी एने बताड़तु के, “मणिकंठन एव तु रोड पार करी हके।” नै कोई बी एने जाणतु बी नी अतु।
जणी इ ‘मिसन मौत’ वारा पोस्टर हामे थकी निकरी रियो अतो तणी दण फिलम ने हीरो विक्रम सेवनी अणा थकी पुसियु, “हाय तने मारवाड़ी फिलम असल लागे है?”अगर एने गला मांय तावीज वेतु तो विक्रम ने होठ माते या बोल वेता, “ओ मारे यार.
मणिकंठन!
तु आवी गियो ते नूर आवी गियो!
आव वाते करं।”
तावीज नीं रेवा थकी हेत्ती वस्तुए भाटा जीवी वगर जीव नी थाई गयी अती।
“मने लागे है” ऐनी मम्मी ए दांत काड़ते थके केयू, “मणि, अवे तू हमजी गियो के वगर तावीज नो तने घेर थकी बारते एक पोग बी नीं मिलवो जुजे?
मने कटली सिंता थाई गयी अती।”“मने माफ़ करो दो मम्मी, मैं तमारी वात नीं मानी।”“वात नीं मानवो हमेशा बुरु नीं वे, कन्ना!
अवे तु मुटो थाई गियो है। अवे ताई खुदस हमजदारी हु काम करवु पडेगा। वैसे आय आवा बाद आपडे खुश ह ने?”मणि ने आन्दद्पुरम नो ध्यान आवी गियो। आनंद्पुरम मांय तो तावीज नी जरुरतस नीं पड़ती। पण शायद अटलो मजो बी नीं आवतो। अणे मम्मी नी वात मांय मुटकू अलावीने हां केयू।मणि नी मम्मी घणी भली है। अणीये एने हाथ थकी खावा बणावीयु। घणु काम एनी करयु पण रसोई वारा जिन्नये बी काम मांय मदद करी।
हुवा पेले जणी दण इ दूद पई रियो अतो तणी दण इनी माम्मिये एक कहाणी बी हमरावी। फेरी इने असल उडावी ने मुटका माते लाड करयो। ऐने इने तावीज ने मणि ने तावीज थकी मलावियु। अणे हमज मांय आवी गियु के मम्मी आजे घणी थाकेली है।“जो” मम्मी हुयी जो। शुभ रात्रि।”“शुभ रात्रि, कन्ना!
तु बी हुयी जा।”
“शुभ रात्रि, मणि कंठन। शुभ रात्रि, मम्मी,” कमाराए दिये थकी केयू, “जो बीए जणा हुयी जो खाटला मांय मु ध्यान राकुंगा के माकुण नीं सोटें।”
हेत्ती सीजे जुडिंगा एक बीजा हूँतमारे घडिने पतु वे के काले तमारी परीक्षा है?
इ तमने याद करावे के अलाराम लागावी दो ताकि तमें भणीली सीज ने एक बार फेरी भणी हको। तमि कियक जाई रिया हो तो अगर रास्तो भूली जो ते तारे सम्पल तमने सही रास्ता माते लाईने जई सकें?
बिलकुल निं।आजे तमारे स्यारी मेरे जी थाई रियु है आ सिर्फ सीजे वीं। तमारे घेर ने बारां मांय या घेरं मांय मिलीली सीज ने बारां मांय पतु नीं वे। घडी खाली घडी है। रेडिओ खाली रेडिओ है, नीं ते घडिने रेडिओ नी खबर वे और नीं रेडिओ ने घडी नी खबर वे। अणी वस्तुए नीं तो तमारे मारे थकी लगाव वे और नीं दुनिया ण बीजी सीज थकी जुड़ाव वे।पण इंसान नी बणावेली सीजे जुडी जायिंगा। इ आपस मांय जानकारी लाईने ज्यादा खबर राकेंगा। नज़र नीं आव्बा वारा मोबाइल नेटवर्क ने वजूण। आपडे आहे पाहे वारी सीज नो नेटवर्क नो एक संजाल है।
करीने जोवोतमारे घेरें अने कक्षा मांय दरवाजा, खुर्सी, घडी, रेडिओ, किताब ने गणों। अटली वादर वस्तु ने जुवी ने तमि तवा थाई गीय ने?
जराक हुसो के अगर आ हेत्ती सीजे देकवा, हांमरवा अने बुलवा लागी तो केवु रेगा?
तमारा जीवन मांय हुं फर्क आवेगा?
-
मुं हूँ वास्तुकार।वास्तुकार घेर ना नमूना बणावीं।एकदम मारे वजूण अणये बी घेरं बणावबा नु असल लागे।अटली मम्मी मने नानों वास्तुकार एम् केई ने हादे।
घेर बणावबा वास्ते सब थकी पेले जगा नी जरुरत पड़े।
तमारे घेर किय बी थाई सके, रुकडं थकी भरिला वन मांय,कईक गरम रेगिस्तान मांय,खूब उंसा डुंगरा माते,
बरप नी ताड़ी जगा माते,कईक साटं वारी पलरी थकी जगा माते,इ कईक उंसी अने सिट्टी फेलायिली थकी शहर नी ईमारत बी थाई सके।
घेर ने मांय बी घेर थाई सके।
मकान बणावबा हारू, कईक सामन जुवे। जणी जगा तमारे घेर बणावबु है, अणि जगा घेर बणावबा नं सामन बी मली जयी।वन मांय रुकडं, डुंगरामाते भाटा, आर्कटिक मांय बरप, छप्पर वास्ते मुटं-मुटं पानं अने वाहड़ा। शहर मांय इट, सिमट अने कांस मली जाय।
मकान बणावबा पेले तमने पतु थावु जुए के एणा मांय हूँ विशेष खूबी थावी जुए।
बरप थकी बणीला घेर मांय जरा बी टाड नी लागे!लकड़ी अने भाटा थकी बणीला घेर नी ढारा वारी सत थकी साटं नु पाणी ने बरप झट थकी निसे पड़ी जयी।जनावर नी खाल अने छड़िय थकी अमेरिका नी आदिवासी नी टिपि टाड थकी बसावे। अणने लपीटी ने कियं बी लाईने जायी सकवा मांय आसानी रे।सर्कस न जोकर ने वाजून लाकडी माते उबू घेर, लिली जगा थकी उन्सु।
अने वन नं जनावर नी पहुस थकी बी सिटी रयी।
जगा अने सामन मलवा बाद आपडी घेर बणावबु सालू करी सकं।
तमारे घेर नी बनावट अने आकर केवु बी थाई सके।नानूकडू, गोल, गार थकी बणीलु, अंगास हामू उन्सु, उंदी गुल्पी जीवु,आईसक्रीम ना कोण जीवु।केक जीवु गोल मगोलिया नु खेमे यर्ट।अरदी बोल जीवु।अने खिला जीवु मुटु.......मोटा आखरं मांय लखेला घरं ना बारा मांय नै जाणकारी हारू चौपडी नो वांहलो भाग जौवो करें।
खिलां...
या मारे घेर जीवु अटपटू घेर,घेर किवू बी हो....
घेर तणी दण बणे, जणी दण अणा मांय परिवार रे।
तरह-तरह नं घेरं खेमा- मंगोलिया नं मनकं लाकडी नं ढ़ांच अने मूट उन नं नमदं थकी गण गरम अने फ़ॉरं घेरं बणावी। ज्यारे बी अणने बीजी जगा जावू वे तो लकड़ी नी पट्टीयों अने नमदं ने घुड़ माते अणने घेरं बी हाते लई जयी।टीपी- अमेरिका न मैदान वारां इलाका नं आदिवासी छड़िय अने जनावर नी खाल थकी गणु फोरु घेर बणावी। खेमे ने वजुण अण घेरं ने बी खुली ने कियं बी हाते लई जायी सकीं।
टोडा डोगल- निलगिरी नं टोडा वारं मनकं वाहडं अने सार थकी ढोल जिव घेरं बणावी। डोगल नु बायणू गणु नानू आवे। मनकं गुडा थकी निस नमी ने घेर मांय पेही।इग्लू- तमे हुसी सको के बरप नी - मुटी इट थकी बणील घेर बी मांय थकी गरम रयी। बारते नो तापमान 40 डिग्री वे। इ मनकं इग्लू ने मांय आराम थकी रयी। इव कनाडा वारां इलाका मांय मली जयी।लट्टा माते बणिल घेरं- ये किवो आकार है?किवाक मकुडा जीवो?
लट्टा माते बणिल घेरं, पलरिली जगा थकी उन्से रेवा थकी अण मनकं ने सीलन थकी बसावी। आप्ड़े देश माये उत्तर पूर्व राज्य ने अलावा दक्षिण पूर्व एशिया मांय बी एव घेरं दिकवा मली जयी।
-
आपड़े सेलिये हाते रमवा बाद दिया घर मांय आवी है।“बापा,” ऐणीये ज़ोर नी आवाज़ लगाड़ी।
बापो दौड़ी ने रसोड़ा में भराई ग्या।एणये झट दई ने एक टोकरी मटर लीदँ फ़ेर ऐने फुलवा लागी ग्या।
बापो कारिये इस्कूल ने ग्या हता। एटले दिया ए तय करी लीदु के मूं एणने भणावूंगा।सब विषय मांय थकी बापा ने भूगोल वदारे गमती अती। एणने खेती-बाड़ी नी वाते गमती अती-माटी, फ़सल, वरसाद, नदी नै नक्शों।(5 वां पत्ता माते भारत नूं चित्र खाली एक चित्र है, आ पैमाना ने आधार माते बणाव्यो नक्शों नें है)
पण आज़े गणित नी वारी अती।
“बापा, तमें आमस गणित थकी सूटी नती सकता,” दियाए ए क्यू।बापो मटर फूलता र्या।“गणित घणी ज़रूरी है बापा। आज़े आपड़े भाग हिकंगा।”
“दिया, तने देकाइ नती रियू मूं केटलो व्यस्त हूँ?” बापो बुल्या।गणित ने दाडं मांय बापो हर वेरा ‘व्यस्त’ थई ज़एं। एणने अचानक घर नी सफ़ाई ने भेत नो रंग करवो नें तो पसे हगा-वाला ने काग़ज़ लकवानु याद आवी ज़ाये।
“मनै अवे रातर नु खवानु बणाब्बू,” बापे कैदु।“ठीक है बापा। मुं तमारी मदद करुं। थुङक मटर मने आली दो तारे,” दिया बुली।बापे ऐने अङद मटर आली दीदँ।
“देक्यु बापा, तमेँ अब्बार भाग करियो!” दिया केवा लागी।एणी ए हेत्तं मटर गण्यं। “कुल मलावीने 20 मटर ना थेला अता पसे तमें ऐणने बे हिस्सा मांय वांटिया। मतलब हरेक हिस्सा मांय 10 आव्या।”
“अवे मूं आने 20 ठेळं ने बरुबर 4 हिस्सं मांय वांटूँ, मनें हर हिस्सा मांय 5 मलेंगा, देको आयें,” थेळं ने 4 हिस्सा मांय वांटते थके दिया केवा लागी। “मतलब, 20 नै 4 थकी भाग करं तो 5 बणे।” “आ तो मुश्किल नें है,” बापो केवा लाग्या। “नां बापा, ज़राये मुश्किल नें है। तमने याद है ज़ारे रामु काको नै तमें मालिक ने खेतर थकी आपड़े हिस्सा ना सौका लईने आव्या अता?” दिया ए पूस्यू।
“होवै, अमें आपस मांयस बुरिये वाटी लीदी, नै हरेक ने 6 बुरिये मलीं,” बापा ने याद आवी ग्यू। “बिल्कुल!
कुल मलावीने 31 बुरिये अती 5 परिवार हारु।”“30 ने 5 थकी भाग करो तो 6 बणे। पसे अमारे पाएं 1 बुरी वदी गई ऐने अमें बराबर 5 ठामडँ मांय वांटी लीदू,” दिया ए क्यू।
“ऐनु मतलब ई है क़े भाग करवो एटले बराबर करवा ज़ेवु है।” बापे पुस्यु। “हुवें!
ईस तो भाग है। आमें तो टेम नो भी ते विभाजन क़रं हं। हवारे अमंने 30 मिनट मळे शौचालय हारु। 30 मिनट ने ज़ो 3 थकी विभाजन करं तो 10 मिनट बणे हैं। तो तमंने, आईने अने मनें, हरेक ने 10 मिनट मळे।”
“पण तू ते 10 मिनट थकी भी वदारे टेम ले है। पसे मने कम टेम मांय काम नेकारवु पड़े है,” भूऐं सड़ावते थका बापो बुल्या। दिया दांत काडते ज़ाईने बुली, “शायद तमें सई कई र्या हो, पण भाग करवा नो मतलब है बराबर हिस्सा मांय वांटवू।”
“एमस काम नूं विभाजन भी थई सके। मानी लो के आपड़े खावा हारु तण सीज़े बणाब्बी हैं, तो आपड़े मांय थकी हरेक ज़णु एक एक बणावी सके, दिया ए पूरा विश्वास थकी क्यू।”दिया ए देक्यु के बापा नो उणीयारो ततकी उठ्यो। ऐने एवु लाग्यु एणी ए एणीये एक नानुं करूं रण ज़ीती लीदू होवे।
“पण आज़े मूं तणे सीज़े रादूंगा,” बापे मस्करी थकी क्यू। ई आणि कोशिश मांय अता के गणित नूं ज़े काम ऐणा बाद एणने करवा हारू आलवानु है, ऐने केवी भी तरह ठीली नाक़।दिया दाँत काड़वा लागी। “पण मनें भी रादवू है!
अच्छा, ऐम करं के काम ने आपस में वांटीलं तारे?”“तो, मूं एक बणावूंगा, ने एक तमें, अने ज़े तीसरी सीज़ पकवा हारु वदी ज़ाएगा, ऐनु काम आपड़े आपस मांय वाटी लंगा। केम, सई क्यू ने मैडम?” बापे पूस्यू।“सई क्यू छात्र,” दियाये क्यू।
तमें आ ज़ाणो हो?मिस्र ना पुराना रैवासी भाग करवू जाणता अता अने शायद एणये पिरामिडों ना आयोजन अने निर्माण मांय आनो प्रयोग भी करियो है। पण ई भाग ने चिन्ह नो प्रयोग नीं करता अता ज़ेने आपड़े आज़े गणित मांय हमेशा प्रयोग करी र्या हं। आने अंग्रेजी मांय ओबेलस (÷) कयें। भाग ना चिन्ह ने हिसाबे ओबेलस नो प्रयोग नु पैलो उल्लेख जोहान रान नी १६५९ में लकी थकी “तोशे एल्जेब्रा” नाम नी क़िताब में मळे है।
चीनियों ऐ सुआनपैन नाम थकी एबेकस नूं आपडो एक नमूनों बणाव्यो फ़ेर ई एनो भाग करवा हारु काम मांय लेता अता तारे हुदी ज़ारे के केल्क्युलेटर ने फ़ैलाई ग्यं। वैज्ञानिकों नु मानवूं है के ज़ारे आपड़े गिटार या वायलिन ज़ेवं वाज़ हिकते थकी भी गणित न काम जैम के भाग करवो हीकी र्या थका हं।
-
“मुं तने नती तुकी सकती शानू,” आई कई रई है,“तु ते घणी मोटी है!”
“अवड़े तू एकली इस्कूल नती ज़ाई सकती,” बापो कई र्या हैं “तू घणी नानी है!”
“नानकी ने गूदडं मांय तू नीं हुई सके शानू,” दादों कई र्या हैं!
“तू घणी मोटी है!”
“तू नानी ने तूकीने वगीसा मांय नती लई ज़ाइ सकती,” बा कई रई है “अवड़े तू घणी नानी है!”
शानू हैरान थई गई। घणी मोटी, घणी नानी!
एकस टेम मांय आ हरते थाय घणी मोटी नै घणी नानी हरते थई सके?
ज़ुनु गुलाबी फराक पैरवा हारु घणी मोटी,पण डोसा बणावा हारु घणी नानी!
दादा ने केड़े सड़वा हारु घणी मोटी?
अने नानी ने ख़ुरा में तुकवा हारु घणी नानी?
“पसे तो मूं हूं करवा हारु एकदम सही हूं?” शानू विसार करवा लागी।
आईं दांत काड़ी ने केवा लागी, “तू एटली मोटी है के मुटी इस्कूल ज़ाइ सके!”
“नै एटली नानी है के मूं तने मारे खांदा ऊपर बेवाड़ी सकूं,” बापे क्यू!
“तू एटली मोटी है के मने हवारे फ़रवा हारु लई ज़ाय,” दादों केवा लाग्या!
“अने तु एटली नानी है के मूं तने वारता हमरावी सकूं,” बा केवा लागी!
“पसे ते तू हरवेरा आने हारु एकदम सई उमर नी रेगा,” सब ज़ण ए क्यू फ़ेर ऐने राज़ी थईने गरे लगाड़ी लीदी।
-
“बा!
बा!
आज़ेनारेल नी बरपी बणी सकें?घणूं मन थई र्यु है खवानु!” हुरज़े ऐने बा थकी कैदु।
“ही ही ही!
बणी ते सके। पण आना काम मांय तमने मारो हात आलवो पडेग़ा। करोगा के?”                                            “वा भई वा!
अवे मज़ो आवेगा!”
“तमे मारी वात मानी लिदी?” हुरज़ ने तो राज़ी थवा नी वातस अलग अती। “मानी लिदी!” बाए क्यु।
“देको, आमने ते होईस नारेल तुड़वँ हैं। ज़े असल पाकी ग्य हैं ई। हमज्यां?जै पुरी तरह थकी पाकी ग्यं हुवै।”देकजै!
आ आव्यू... के डूका माते नीं पड़े!ऐ ऐ...!
धड़ाम!
“हेन्डो अवे नारेल नो कुसों उतारं...”सर्!
झी!
फ़ट!
हुरज़ ने पेट मांय घड़घड़ाट थ्यू: “घड़-घड़-घड़!”बा ने खकड़ी ने दाँत आव्या।                                            किरर्र!
“पसे अमें एनुं आणनु ख़ुर तुडंगा... ऐम!”खटाक!
“अने अवे कोपरा थकी आनो बुरौ बणावंगा... ऐम!”
“आणा बुरा ने खांड अने बीज़ी हैती सीझे ने हाते फौरी उना बरता माते मेली थकी हांडी मांय नाकीने बड़िया तरिके... एमस सलावू पडेग़ा...”“केटली बड़िया  पुमर आवी रई है इणमेँ थकी, बा!”
“अवे आने आणां ठामड़ा मांय  नाकीने, वेरावी ने... ज़मी अने टाडु थवा नी वाट ज़ुवी पड़े... बेटा!”
“अने अवे वारी है आने साफ़ करी ने      नानी-नानी कतरिये कापवा नी...”                         कुंई...                               कुंई...
हूं वात है!
अमारे नारेल नी बरपी थइ गई तैयार!अवे साकवा हारू मुंडा मांय लार आब्बा लागी!
सरल मशीनेंस ओज़ार सरल मशीन ई सादन है जै कैया भी काम ने सरल बणावा हारू हात आले। एटले हिदँ-हादँ ओज़ार ने आपड़े सरल मशीन कई सकं, जैम के- 1.
उतरती ज़गा 2.
वाड़ो 3.
पैइडु
4.
गुल्ली 5.
गरारी 6.
पेस अवे तमे हैत्ति सरल मशीने उरकी सको ज़ेनु हुरज अने बा ऐ नारेल नी बरपी बणावा हारू काम लीदु?
(आपड़े आनो ज़वाब आलवा नो रस्तो हुदवा पूरी मिनत करवी है। आ घणूं जरुरी है)
-
“आई, मने आपडे विवा नी वात वताड़ के,” नाने लोमड़े एनी आई थकी मनुवार करी। “वन ने गीतं ने बारा मांय, ताप मांय आवी वरसात ने बारा मांय, अने गावा वारी सकलिये ने बारा मांय।”
“हुवे, मारे लुमड़ु, मने घणूं याद है।तारे बापो नै मुं वन ने वेसुवेस खाली ज़गा माते आपड़े पामण ने वाट जुईने ऊबं अतँ। मुसम बदलवा नी अर्जी करी र्य हेतँ।इणी हवारे अंगास माते कारी, हुनानी अने रुपानी-लीली धारिये थई गई।वायरो टाडो अने भेनो हतो। अमारा पामणा आवाज़ ना नुत्तरा लाव्या अता।”
“आपड़े मोटा-मोटा कानं ने हारू हातीयं ऐ सब थकी पेले अमारे विवा नी वात हमरी।धम-धम हेंडते थकी हुनि ज़गा माते आवते-आवते एणए तो पूरा वन ने हलावी ने मेल दिदु।”
एणए तो आपड़े मूटँ-मूटँ पोग थकी आणि धरती ने ढ़ोल परते वगाडी नाकी अने आपड़ी फुण ऊसी करी ने तुरहियां वगाडी :“भूम-भूम-भूम-वा। भूम-भूम-भूम-वा।”
“ई हांमरीने वान्द्र ज़ागीने ऊसँ-निसँ कुदवा लाग्यं। एणनी कुदवा थकी रुकडं नी ड़ारिये सर-सर करवा लागी नै पानं सनसन करवा लाग्य :हूक-हूक हूक-खे... हूक-हूक-खे... खी इइइइइ इ!”
“ऐणा थकी समकी ने कठफोड़ रुकड़ ने थोक ने ठुकवा लाग्य : तरड़ -तरड़-तरड़-टर्र-ट र र टर्र-स-र-सर र्र र्र!”
“अने बिज़ पंछी?”“अरे होई ते घणः वाएं आव्य।”
“ऐणा पेले तो पीपी वगाड़वा वारी  लाकड़ी लई ने भालू दादो आव्या। जई वेरा ई वायरा मांय हलावता ते एणा मांय अवाज़ आवती :ठि-डी- डूउउ-ङी!
ए-डाह-डी-डाह-डी!”“आहा!
मने आ गौड़ा भालू दादा असल लागें। अने ऐणने वय कूण आव्यू?
गावा वारं पंछी?”
“ना...आ गावा वारं पंछी ते डूंगरा थकी आवीस र्य तं। भालू दादा ने वाहें हिरण आव्यं, एणने हेंगडं मांय ज़ुन हुकायेलं सरकन अतँ। हिरण आपड़े हेंगडं गुलाब ने झाड़ मांय फसावी अने जई वेरा काटा ऐने हेंगडं मांय फ़सीने सरकन थकी टकरणा तो एणा थकी आवाज़ नेंकरी :टंग-टाँग-टोंग !
टाँग-टंग-टाँग !”
“अने तारे केयं जाइने” लोमड़ी बुली, “पंछी आव्यं।”“अवे आविस ग्य!”
“कारं पंछी, लीलं पंछी, रातं पंछी अने पीरं पंछी, मूटँ नै नानं पंछी।ई अमारे चारे आड़ी फरी र्य अतँ, फुरफ़ुर अने फड़फड़ करी र्य अतँ अने अमा माते पाकड़ वेरी र्य अतँ।अने एणऐ गीत गादँ ख़ूब बड़िया गीतं गादँ!”
“हुवै!
एणऐ सरसर करतो वायरा न गीतं गादँ, वेळं नी हुरज़ नी किरणें न गीत अने वरसात न गीत।अने फ़ेर ई आपड़े हेतँ गीत हाते हुँ गादँ, एक ने बीज़ा मांय वणता थकी। एणऐं नवोस राग बणावी नाक्यो।”
“ताप वारी वरसाद नु गीत!”“बिलकुल मारे सुरे!”
“अने जारै गीतँ पुरं थ्यंतारे तालिये वगाड़ते, गाते अने गांगड़ते झींगुर, फुदँ अने कीडँ धुरा मांय हुँ निकरै:रररररर-कीइइइइ-टररररर-फफररररर-क्क़ीइइइइ-रररर!
“डेटकु नै भेक एकबिज़ा ने माते डाकते-डाकते ज़ुर थकी ऐने राग मांय राग मलावी र्य अतँ :की-की-ग्वा-ग्वा-की-की-ग्व-ग्वा-ग्वा!ई राज़ी अतँ केम के ऐणने पतु अतु ऐणा गीत नु मतलब हुँ थाय - एम के उनारा नी पैली वरसाद आब्बा वारी है।”
“गीत ने पुरू थवा थकी पेले, अंगास घड़घड़ाट थावा लाग्यु अने वरसातद सालू थई गई। वरसाद ने टेपकँ वेसे हुँ नेकरतो ताप ग़ज़ब न रंगेली समकती किरणः मांय बदलाई गई अने अमारे ऊपर फैलाई गई।” “वा रे वा!”
“एम र्यो तारे बापा अने मारो विवा।”
“आई तारे आ पंछी मारे हारू भी आवेंगा?
ते हुं मारे विवा मांय भी ताप ने हाते वरसाद थायेगा?तो तारे भी रंग अंगास ने रंगी नाकेंगा?”
“झट पतु लागी ज़ाएगा बेटा,” गौड़ी लुमड़ी बुली।“अवे तमे तैयार थई ग्या हो। हेन्डो बार ज़। तमारे पामणा अवे आवतास हुवें।”
-
स्कूल मांय आज पैलो दाड़ो है। आई ए मारो हाथ हाई राख्यो है नै मारे हाते हेंडी रई है। माँ “मूं अवे मूटी थाई गई हूँ,” मैं क्यू।“हेन्ड़ो...हेन्ड़ो!”आई ए मारो हाथ काठो हाई राक्यो है।
स्कूल पाहे कईक सोरं हैं।थोडं बस थकी आवें। थोडं कार थकी आवें।थोडं रिक्सा थकी आवें। थोडं साइकिल थकी नैथोडं हेन्डतं, मारे वजू।
अमें हटाक हूदी पुगं।माँ मारो हाथ सोडावे।ई गेट ऊपर रुकाई गईं। मने एकली मांय जावू है।मारे चारेमेरे कईक अण जाणजाणा चेहरा हैं।
मूं एक क़दम हेंडी।बीजो क़दम व दूं। पासी वरिने जोवूं हूँ।जेम मोरे वदती जाऊं हूँ, आई नांनी देखाती जाए है।हुं ई अलोप थाई जाएगा?
मूं दोडीने एण पाहे जऊं।मने नीं लगतु है के मूं मुटी थाई गई हूँ। मूं एणनो हाथ हाईने कऊं, “नखे जो!”
हेत्तं मांय आवी गियं हैं। एकलो मूं बाहर हूँ। टीचर दीदी बाहर आवें। ई मने जोईने मलकयं हैं। मूं ए मलकऊँ हूँ। मूं एणनो हाथ सोडवी दऊं हूँ। ई हाथ हलावें हैं।
मूं दोडीने मांय जाती रऊं हूँ।आई छुट्टी थातं मांय एयंस मलेंगा!
-
भीमो रामू धोबी रो गादेडो है।वणा री या आफत है कि वनडे उंग नीं खले। जणीयु वणाने बोली हांबलवी पड़े हैं।
एक दन कने वाली ढाई गोरी पूछियू।, भीमा थु उदास कीम है?
भीमो बोलियो मारी उंग नीं खले। तु मने जगाड़ी देई?
“हाउ है” गोरी बोलिय। दूजे दन गोरी “मां-मां” करती रेयी पण भीमो नीं जागीयो।
हाजे भीमो घाट उ फासो आयों। मोती कुतरो वटे आयो। “मोती, मारी उंग नीं खले थु मने जगाडे देई?” “हां... हां...” मोती बोलियो। आगले दन मोती “भौं... भौं...” करतो रेयो पण भीमा री उंग नीं खली।
वणी हाजे भीमो चिनु कुकड़ा उ मलियो। “चिनु थारी हाखां सु ते सब दाड़ु परबाते जाग जा्वे है। कई थां मोइ जेई जगाड़े देओ?” “ठीक है” चिनु बोलियो। आगली परबाते “कुकड़ू कु... कुकड़ू कु” कर चिनु बाग लगावतो रेयो। पण भीमा माथे कई असर नीं वेयो।
आतमते भीमे कालु कागला ने कांव-कांव करता देखियो। “कागला भाई थु मने परबाते जगाड़ी देई?” “हां... हां... जरुर।” कालु बोलियो। आगले दन कालु “कांव-कांव” करतो रेयो पण भीमो नीं जागीयो।
अबे ते भीमो निरास वेई गीयो। अगले दन परबाते परबाते एक मांकु वनडे नाक माते जाई ने बैठु।“आ... आ... आक छी!” इम वेताइ भीमा री उंग खले गी।
“अरे, मु किस्तर जागे गियो।” “मैं जगाडियो।” वनडे माथा माथे बैठु माकुं बोलियु। “हाहु!
मने दाड़ु जगाड़े देइ?” “ठीक है।”
-
"ला-ला, ला ला, ला..."
"अरे आ आयं थकी है?"
"अरे आ वें थकी है?"
"आ ते वे थकी है!"
"ला-ला ला, ला, ला, ला..."
"अरे आ अंगास थकी है?"
"अरे आ रूकडा थकी है?"
"आ ते झाडियों थकी है!"
"ला-ला ला, ला, ला ला..."
"अरे आ कालू है?"
"अरे आ धोरू है?"
"आ तो भूरू है!"
"ला-ला ला,ला,ला ला..."
"अरे आ प्रार्थना है?"
"अरे आ कविता है?"
"आ ते गीत है!"
"अरे आ ते कोयल है?"
"अरे आ मेना है?"
"आ ते..."
"ला-ला ला, ला, ला ला..."
"आ ते गदेडो है।" "आ ते गदेडो है!"
"आ ते गदेडो है!"
"वाह!
वाह!
गाता रो!"
-
"तेजस!
देक में हूं बणाव्यू है," मरियम ऐने भाई ने हादी ने केवा लागी। "ओ हो, आ हूं है?"
तेजस पूस्यु। "अरे वाग बरफ़ मे ने रयें।गांडी केनी!"
"गररररर, गररररररर, गररररररर, हुवे रयें है," मरियम कैदु। "रूस में एक वाग है ई बरफ़ मयस रे है अने शिकार भी करे।" "एवुं हूं?"
तेजस ऐ कैदु। "हेन्डो पतु लगाडँ। ज़राक मारे जादू वारं चश्म आल्जे मरियम।"
"तु सई कई रई है मरियम," इणी कैदु। "मने होइ वाग देखाय है!
आ तो वदारे वार वारो है। ई तो एटले के इयें घणी टाड पड़े।""साइबेरिया ना वाग बंगाल ने वाग थकी अलग रयें, तो भी बे एक जेवास देकय," मरियमे ऐने वताड्यू।"ई तो बस जगत नी एकस जगा माते रे है। जेम के आमने आपड़ेस घेर थकी लगाव है, एमस हर पशु ने भी आपड़ी खास जगा वाली रे। इणने कोय बीज़ी जगा असल ने लागे, तेजसए कैदु।
"मने भी वाग देकवो है!
मने भी देकवो है ऐने!"
मरियम गांगडी। "अरे ऊबा रो, ऊबा रो," तेजस दांत काडते थकी के है। "एटलू उंसु तमारे हारु खूब नती। तमे एटले हुदी हरते पुगोगा?"
तेजस ए एक कुर्सी खेसी ने टेबल ऊपर मेल दिदु पसे मरियम ऐने ऊपर सड़ी गई। "आएं थकी जगत ने शारी मेरे आपड़े घोरं मय रेवा वारं केटल एं जनावर ने देकी सकं," तेजस केवा लाग्यो। "दुर्गेश!
महिमा!
आवो अमारे हाते तमे भी देको!"
पाय थकी नेकरते आपड़े गोटियां ने जूर हूं हादते थकी मरियम केवा लागी।
"अरे, होइ हूं है?
आ ते पाणी मय एक तलवार जेवु देखाय है," दुर्गेश बाल्टी माते फटाक सड़ते जाइ ने के है। "वो," मरियम ए कैदु। "समुद्री गैंडों है। आ खाली धरती माते ठेट उत्तर ना भाग मे रे है आर्कटिक सागर मय।इयें घणी टाडू ने अंदारु रे पण नरव्हाल नु आस घेर है।" "तू आटलू सब हरते जाणे?"
दांत काडते जाइ ने तेजस पूसे है। मरियम ताकते थकी के है, "किताबें थकी।"
"ओ हो!"
महिमा मकलाती थकी बुली। "मै एक वार्ता भणी हती अणा जीव ने बारां मय, जेने ओरांगउटान कए हैं। पण मने आ नती खबर के ई देखाय केवु है।" "इंडोनेशिया अने मलेशिया नु महावानार," मरियम आपड़ चश्म पूरब आड़ी फ़रावते जाइ ने के है। "लो देको!"
महिमा राज़ी थई ने फरते जाइ ने के है, "देको होई, ओरांगउटान कोएक फल खाई र्यु है अने ऐनु सुरु मारे हरकुस देखाय है!"
"अच्छा अच्छा, अवे एक फटाफट ज़वाब आलवानु प्रश्न," तेजस के है। "कोय वताड़ी सके के आ क़य्यू पशु है?"
दुर्गेश के है, "ज़ीब्रा।" मरियम के के, "हिरण।" महिमा के के, "डूबी।"
तेजस ऐ दांत काड्या। "आणा मय कोई भी ने है!
आ खाली अफ्रीका ना वन में रेवा वारु ओकापी है!"
दुर्गेश ऊपर देकी ने पूसे है, "मुं एक वगत फ़ेरी देकी सकुँ के?"
"हुवै देको," तेजस के है। "हूं.. हूं है ई?
गज़ब ना लीला पोग है आना।" "मने देकवा दो जराक," चश्म लेते जाइ ने मरियम के है। "आहा!
आ तो लीला पोग वारु एक बूबी पक्षी है। आ दक्षिण अमेरिका में रे है अने जौर नासै है।"
"अवे रातर थवा लागी है। मने भूक लागी रई है!"
मरियम केवा लागी। "अरे ना, एक अज़ी, एक बीजु जुवं," सब मली ने केवा लाग्यं। "ठीक है, फ़ेर अवे आ सैलु हो," तेजस के है। दुर्गेश मस्काई ने के है, "मारे दिमाग में एक खास ज़ीव है, तो बे अज़ी।" तेजस केवा लाग्यो, "आने देको। आ दक्षिण गोलार्ध ना न्यूजीलैंड नु वासी कीवी पक्षी है। खाली आनिस लाम्बी सूंस ने लास्ट आपड़े जैव नाकुरा न बे काण रयें। आ धुरों खुतरी ने आपड़े नाकुरा थकी कीड़ अने फल हुदि ने खयं है।"
"धन्यवाद!"
दुर्गेश के है। "अने मारी आइए मने एक वगत एक वार्ता हमरावी हती, कैक एक... एक... लोरिस ने बारा में एम लागे।" "अरे हाँ, श्रीलंका नु लोरिस। आना पेट माते खूब बढ़िया चांदी हरका समकता रोम है, अने हामे आड़ी बे मोटी मोटी आँखे, एकदम आपड़े हरकिस। पण आपड़े अवे ऐने अणा टेम ने देकी सकंगा। आ खाली रातरे स नेकरें।""आपड़े काले फ़ेर आवी ज़गां ज़ुवा हारु," महिमा केवा लागी। "अच्छा!"
तेजस ताली वगाडी ने के है। "अवे टेम थई ग्यो है अमारे ने अणा पशुओं ने घेरें ज़वानों।" "हूं तमने लागे के हेतँ जनावर भी घेरें ज़ए है?"
"हुवें मरियम। आ सब आपड़े घेर आड़ी ज़ए है ज़े धरती ना कोएक विशेष खुणा मय स्थित है।"
ज़े हात पशुओं थकी तमे मल्य हो, ई हेता जगत ना अलग अलग ज़गा माते रयें हैं। अणा नक्शा थकी तमने पतु लागेगा के कूण के ऱे है। तमारे पायें तेजस जेवँ जादू वारं चश्म ने भी हुवें तोय तमे अणा पशुओं ने देकी ने एणा मय देकी सकोगा। नक्शो पैमाना ऊपर आधारित है।
नरव्हॉल ये समुद्री जीव खाली धरती ने सब थकी उत्तरी भाग ना बर्फीला आर्कटिक सागर मेस रयें हैं। कनाडा, ग्रीनलैण्ड, नॉर्वे अने रूस नरव्हॉल नँ घेर हैं। कीवी आ पक्षी दक्षिणी गोलार्ध ना न्यूजीलैंड नु वासी है। आ वन थकी लगाड़ी ने भरेळं सार ने मैदान अने रेगिस्तान ने टीळं थकी लगाड़ी ने अनूपों अने दलदलों तक के भी रइ सकें हैं। श्रीलंका नु लोरिस अंग्रेज़ी मे रेड स्लेंडर लोरिस ने नाम थकी भी जाणवा वारूँ आ हरम वारु जीव नमी वारा ऊष्ण कटिबंधीय वन मे मळे है। श्रीलंका आने रेवा नु स्थान है।साइबेरिया नो वाग आ वाग खूब टाड़ी भर्य वन मय रयें ज़े खूब बरफ़ पड़े। रूस अने चीन अण साइबेरियाई वाग न घेर हैं।
ओकापी अणा जीव ने भर्य वन वाळं है अने खाली अफ्रीका न थुडाक भाग में, जैम के कोंगो गणराज्य ने वन मय मळे हैं!
ओरांगउटान आ महावानर आपड़े पूरा जीवन में वर्षा वन ना उंस रुकडं माते निकारे। मलेशिया अने इंडोनेशिया आण नु निवास नी जगा है। लीला पोग वारूँ बूबी घणा टेम लीला पोग वारं बूबी दक्षिण अमेरिका में एक द्वीप गालापेगोस में रयें है। आ कैलिफोर्निया अने पेरू में भी मली जयें।
-
छुट्टियां ना दहाड़ा हा।वीना नै विनय अटी वटी वखेरिया रंगो रे डाबा रे वेस मांय वगीचा मांय हा।
धोला रंग नै रातो रंग, लीलो रंग नै पीलो रंग, नै निलो रंग। हारा तरह रा रंग हा वटे।
रंग करवा वाला अपने काम में लागा हा। वणा मांय एक लाणि माते हो नै दुजो छत उ राडी वाला हीला उ लटकी रियो हो। कई मां थांरी मदद कर हकां?
विना नै विनय पुछियु।
रंग करवा वाळाँ भाई ने वणा रे हाथ मांय बुरस पकडवायो।“थां फाटक ए माइनेउ रंगो वणे विना उ केयु नै तां बाणणे उ।,” वणे विनय उ केयु।
विना नै विनय ने रंग रा दो डब्बा उठाया नै वेइ गीया काम करतु तैयार। वीना फाटक रे एक हेडे रंगवु चालू कीदूं विनय ने दूजी हेडे उ।
थोड़ो रंग जमीन माथे पडियो थोड़ो रंग के धीपडा माते रंग पडियो वले घणो सारो वणा दोया माते।
आखिर में हारु काम मटे गीयु वणा ने धरती माथे पडियो रंग ने नुसियों वणा ने धीपडा माथे पडियों रंग ने नुसियों।
नै सबो केड़ा अपने माथे पडियो रंग भी नुसियो।
“कतरो बढिया हे मारो लीला फाटक” विना केयु।
“कतरो बढिया हे मारो लाल फाटक!” विनय बोलियो।
“ओहो थां ते फाटक ने बे रंग मे रंगे दीदे।” रंग करवा वाळाँ भाई हाखो किदो। “हेन्ड़ो अवे अणी इमुस रेवा दिया” आई केयु।
-
मारी आँख उगड़ी। मने तर लागी अती। पाणी लाब्बा हारू मारे सप्पल हुदयं।
अरे। मारे खाटला नींसे तो वाग है।
अवे हुं करुं?
आई ने हादु?
के वाग हाको करे तो?
पासो हुई जऊं?
पण निंदर नती आवती?
एकदम केणेके दिवो लगाड्यो। बांणा में आई ऊबी है।
“हुं थ्यू है बेटा?”आई केवा लागी। “मने हादियू अतू?”
मैं वाग आडे आँगरी करी। आई नींसे नमी अने वाग नै घांहड़ते जाई ने बांणे काड्यो।
ओ!
कौय वाग-हाग नती। आ तो मारू मोटू कारु-पीरू बनियान है। आनं बटण वाग नी आँख वजू ततकें हैं।
मूं ते आमस बी ग्यो!
आई मने पाणी पावा लागी।
अवे मूं हुई जऊंगा। वन वारा जीवता वाग नं हपनं जौवं हैं!
-
“हीडो छोरे लेण मांय उबा वेयी जाओ!
बाग़़ में जाणु है।” लैला बाई हेलो पाडीयो।हामी तामी वात करतां करतां, सब छोरा एक दुजा रो हाथ पकडेन उबा वेए गिया। काव्या एकली उबी है। हारा हीडवे लागा ते लैला बाई पुसियु, “कइ कणाए पतो है, “इल्लियां मोटी वेइन कइ वणे है?”
काव्या वले वणडे परिवार थोडा दन पेली अपने गांव उ बेंगलूरु आयो है।एक मोटु घर वणे रियु है जटे वणडे आई बा काम करे है। अटेएस वे हारा रेवे है। अणी आधुं वणीयु घर में रेणु घणु मशकल है। वायरा में धुआं री कडवाहट मलिए है वले दन रात चालती गाडीयो रे हाखां रे कारण ऊंग जेइ नीं आवे। मोटे- मोटे घर फरर्टाऊ जाती गाडीयों वले मनखों रे चहल- पहल रे वसमें वा खुद रे घणो छोटो मेहसुस करे है।
काव्या एक हप्ता उ इसकुल आए रेयी है। पण अबार तक कणाउ वात नीं किदी है।अगर कणे वणडे बोलवा रे तरिका रो मजाक उडायो ते?
अणीउ पेला वा कधी स्कुल नीं गी, अगर या वात कणीए पतो लागे गियो ते?
खैर, उंडी हा लेइन काव्या हाथ उपर उठायो। आखिर अतरो हाखा वालो बैगलुर शेहर में वा दाड़ु सानी जेई ते नीं रेयी सके है।
“इल्लिया मोटी वेइन फुदुं वण जावे है” काव्या बोलिय।“बिलकुल हासो जबाव!” लैला बाई केयूं।”“वे थोडा हप्ता रे लिए इल्लिया वणेन रेवे है।” काव्या आगे वताडीयुं। “वणी टेम वे पानां खाती रेवे है।”
“हासु केयुं,” लेवा बाई बोलिय। “वे अणी खोल मांय, करिब बे हफ्ता रेवे है। फसे रुपाली फुदी रे रूप में बाणणे आवे है।” “देखो, अपां बाग़़ मांय पोस गियां” मेरी बोलिय। काव्या देखती रेयी गी!
बाग़़ फुदांउ भरियो हो।
नई रे रंग वाली निली फुदें। तपिया रे रंग वाली पिली फुंदे। रस वाला हजार काकडी रे रंग वाली नारंगी फुदे काला आसमान में टिमटिमाते तारों ही, काली वृले धोली फुदें।गाम मांय देखावा वाले अणी सब रंगो ए काव्या हुते करती। अणा ए अटे देखेन वणडे दिल राजु वेई गियो।
“हर साल हजारों किलोमीटर उड़ीन फुदां अणी बाग़़ मांय आवे है। अटे अणाने बढिया मोसम, इडा देवा हारु सुरक्षित जगाह वले रस पिवा हारु फुलों जेइ खुब मले है,” लैला बाई वताडीयु “अणी यात्रा ए प्रवास केए है।”
“हजारों किलोमिटर!
अतरी वेला पांखडा फडफडाएये में थाके नीं जाए,” एक हाथे वाली पुसियु।“वायरो अगर जोर उ वाजे ते अणीयाने अपने पाखडा फडफडाणा नीं पडे है” काव्या वताडीयु। “बस पांखडा फेलावेन वे वायरा में तेरती थकर आगे निकल जावे है।”
काव्या ए अपणु बस में आवणु जावणु याद आयु, जदी वा गाम उ बैगलुर आयी है सामान वगेरहरे वसमे कणी तरेउ ठुसीयु लगर घंटो उबड खाबड गेला मांय झटका खाती लगर। कइ फुदां जेइ वायरा मांय इम लागतु वेए?
“परवास करता लगर फुदां नई रे कानी-कानी। उडे है। अपनी सेहत वणाए राखवा हारु वे अणी नई रे कानी वणिया किचड रे ननकां-ननकां डाबरों मांय उतरे है वले अपनी टागों उ पानी में छप-छप करेन पोषण सुके है अणाने अंगरेजी मांय मड पडलिग केए है,” लैला बाई वताडीयु।
पासले साल ते नइ जेई हुखे गी हे।फुदांए पाणी मांय छप-छप करवा रे लिए अबे डाबराँ जेई नीं रेयां।अतरू पाणी नी हुँ के काव्या रो परिवार खेती कर सकतो।
“थाय ते फुदां रे बारा मांय घणो पतो है काव्या,” लैला बाई बोलिय।“हां बाई। वो अणीलिए हाय फुदां मोई सबोउ जादा परसन है,” काव्या बोलिय।“पर थोई फुदां अतरो हाय परसन है काव्या?” मेरी पुसियु।अबे काव्या अणडी एक वजे किस्तर वताडती?
“उडती-उडती वो घणी सेटी तक निकल जावे है। पर जंठे भी रूके है नवा दोस्ती वणावे देय है,” मेरी रो हाथ हावता थकर काव्या केयुं। वो घणी छोटी वेए पण बहादुर जेई। “बिलकुल थारे वजण” लैला बाई बोलिय।काव्या मलकाणी। वणडे मलकाण, फुदां रे खलियो पांखडो रे वजण मोवा माथे फैले गी।
फुदांए रे आराम घर बणाववा हारु यो करो:भारत में फुदां वर मेज बे वेला प्रवास करे है। पण वणो रे हारू यो सफर काठो वेतो जाय रेयो है। हाय अपणे जंगल वले नई गायब वेता जाय रेया है। गेला मांय फुदांए आराम करवा हारू जगा नीं मले कियेकते बापडी गेला रे वसमे थाके जाए है।
फुदांए रे आराम घर बणाववा हारु यो करो: चपटु वर्तन लियो जणणे कानी ऊठीय लगर वेए। फुदांए चटक रंग घणो परसन है वर्तन ए लाल, पीलो या फसे संतरी रंग उ रंगो।ठामडं मांय तितलियं नूं खावानु भरी दो। ने बणाब्बू घणु हैल है!
स्यार कप पाणी एक कप खाण मलावी नाको।
बडिया तरेउ पकियो थकर फलो रे टुकड़ो वणमे नाकों। फुदांए केलों, अमरूद, आम, हजार काकडी वले संतरो घणो परसन है। अणा वर्तन ने अपणे बरामदा या खडकि मांय या फसे कठे भी बाणणे मेले दियो। अणा वर्तन ने दिजे या तिजे दने साफ करेन पासो भरे दियो। जादा फुदांए आकर्षित करणु चावो हो ते असिया फुला लगावो जो फुदांए हाऊ लागें। थां गन्धबन(वर्बीना) रणजोतु (जर्मेनियम) डहेलिया (डाहलिया) या सुरजमुखी (सनफ्लावर) लगावे सकां हां अणडे हारु जादा जगा नीं सावे हे अणाने थां गमला मांय उगावेन जमी माथे या फसे खडकी माथे मेले सको हो।
-
मणि ऐने इस्कूल वारो बस्तो कोपी टेबल माते मेलिने हामो थाईने सिल्लावा लागो खंबा मांय दुकी गीयु इयो जोर थकी सीहें करवा लाग्यो, एने माथा माते तो अजू वदार दुकी गियु अतु पुरो दाडो दोडिने-दोडिने थकी ने आबे आवी गियो अतो। एनिस वेरा एने गाबडा मांय बांदेलो ताविस समकवा लाग्यु।“मणिकंठन, इस्कूल नो बस्तों वेंयस मेल्यो जे मेलवो जुवे।” “हासी वात हे मणिकंठन” इस्कूल बस्तों बी केवा लाग्यो, “एये मारू ठेकणु नीं हे। मारी वात मानो मने मारे कमरा मांय ठेकणे मेलो।”
मणि जाणतो अतो के अनाये मुड़े नीं लगाडवू। अने बस्तों लइने गाहडतो जाईंने कमरा आड़े गियो। अनाये बस्तों भणवा वारा टेबल माते मेली नाक्यो, बूट नेकारी ने गूदड मा जाईने हुयी गियो। हुतमा ऐक वकत फेर दुकी गियु अने इयो सीहें करवा लाग्यो।कमरों केवा लाग्यो, “तमो बीमार पड़ी गिया हो हु मणि कं ठन?”“मु ठीक हूँ। मने मारा हाल मांय सुडी दो।” अटलु कई ने मणि एनु ताबीज वाहे नु कर दिदु। एनु मन ते करी रियु अतु के एने अबार कूड़ा मांय नाकि दियू। कमरा मांय मिलीली सीजे बी एव एना माते नज़र राकी हकती अती, पण एव कम हु कम एने कणी वात हारू तुकी नीं हकती अती।
“तु बे वकत सिल्लायो।” आ तो कमरा नी आवाज अति अवे तो दबिली ने गुटायिली लागे है। “तमारें माथा मांय दुके है, मणिकंठन?”“तवा नकी करो,” मणि झिडको। पण थुडिक वार वाहे बुलियो, “हाओ।”“त त त...मने तारे माते गणु दुक है, मणिकंठन।” कमरा ने लहजा मांय गणु अपनापन अतु। “मने तमारी मम्मी तक वात मुकली दी दी है। मने लागे तमे भूखा हो। मन लागे एणी वजह थकी मातु दुकी रियु है। एक प्याली सा अने गरम गरम पकोड़ा केवा रएंगा?”
मणि हुसी रियो अतो के सा अने पकोड़ा तो बढ़िया रएंगा, पण कमराय एने मातु दुकवा नी वात एने मम्मी ने नीं वताड़ी ओती तो असल रेतु। माता ने दुकवा नी वात हामरी ने इ परेशान थाई जाएगी।सा पकोड़ा ने बारा मांय विसार करते करते मणि ने केयू, “ठीक है।”“गणु बढ़िया। मयी खावा बनावबा वारा ने कई दी दिदु। अने मणिकंठन, तमारे बूट पीला बूट मेलवा वारा खाना मांय मेली दो।”“हाओ,” जुत वारु खानु बुलवा लागू। “मारे पाहे जगा खाली है। मु वाट देकी रियो हूँ।”
मणि ने लागी रियु अतु के अवि एने उटी जावू जुए, पण एने उटवा नु मन नीं करी रियु अतु। मन करी रियु अतु के थुडुक फेरी हुयी जाऊ। अटलो आको थाकी गियो अतो।“मु वाट जुई रेयी हूँ,” जुत वारी रेंक केवा लागी।मणि ए आंखी नमावी अने आनंद्पुरम ने बारा मांय हुस्वा लागो। एनी मम्मी केती अति के इ गाम है पण मणि ने लागतु अतु के इ एनु घेर है।
अणे वायरा ने झोका हाते ऊंसं ऊंसं नारियल नं रुकडं अने गुलाबी जीवु अंगास नी याद आवी रई अती। वेय हवारे हवारे मंद मंद वायरू सालतू अने हांतरा नी अंगीठी माते हिकायी रीया पराठा नी मस्त सुगंध आवी रई अति। सर्दियाँ ना दाडा कईक असल आवें। गाम नी ठंडी ठंडी वायरी ने हांम स्मार्ट शहर नी एसी नु वायरू फीकु है।
ना, ना साटं नो मोसम हेतं हु असल आवे। नदी ने होड़े बेहिने मुटी- मुटी बूंद ने धारा मांय टपा टप जुवा ने कटला मजा आवता। कटली शांन्ति अती, कटलो सनाटो!
हेतु पेले जेवुस थाई जाए।
“मुं अबार बी वाट देकी रई हूँ,” बूट वारी रेंक केवा लागी।मणि उठी गियो। वेस वेस मांय काम नी वाते याद कारावबा थकी कई समस्या नीं अती। पण जयी वेरे जुवु ताई वेरे केन न केन थकी टुकतु रेवु भारी पड़ी रियु अतु। अने लागी रियु अतु के इ एक केडी बणी ने रेयी रियो है। अने अवे अणि वाते कुणे नीं हमजतु है। मम्मी बी नीं। मणिय बूट रेंक मांय मिलिया अने रसोई आड़े जावा लागो।पकोड़ा अने खुदिस गरम करिया, पण सा रसोई वार जिन्न बणावी दी दी। सा एकदम इवी अति जीवी के एक मशीन थकी बणावीली वे इवी।“सा तने असल तो लागी रई है, मणि?” रसोई वारो जिन्न केवा लागो।“बिलकुल गाय न मूत्र जीवी लागी रई है!”“शुक्रिया!”
तणी दण मणि ना तावीज थकी पी पी करी ने कक वाज्यु। एने मम्मी ए याद कीदो ओगा।“तारे मातु दुकी रियु अतु केवु है, कन्ना?” मम्मी ने मीठू मीठू केवा थकी खुद माते दुकी थाई गियो।“अबार थूडोक असल हूँ, अम्मा। तमार काम केवु साले है।”“खूब असल। इयु काम आनंदपुरम वारा कम जेवु नीं हे। आजे तमारे दाड़ो केवो गियो, कन्ना?”“खूब असल।”एने मम्मी कएक मजूरी करती अती। कएक घण्टो लगण। अने मणि नीकएक सिन्ता बी करती अति। एये एनी मम्मी, बापों अने हेत्ती दुनिया अने परिवार ने नाम माते एकलीस अती।
खुद नी तवाई ने बारा मांय एण थकी बताडवा नु मन नीं थाए।“मारे आज नो दाड़ो घणों असल गियो।”“हुसी लो हुं करी रियो है मणि, तारे स्कुल वारे बस्ताये मने बताडयु के, तन हेडमार्स़ाब ने पाहे मुकल्यु अतु। हु थाई गियु।”“कये बी नीं।”“मणि?”“कये बी नीं!
तमे बस्ता ने पुसी लो। मने लागे थूडूक़ वादारेस जाणे है।”“मणि, हूँ माजरो है?
ले हेंड जराक कास हामे आवी जा, मारे तने जोवु है। तवाई कई बी हो आपडे मलीने रास्तो काडी दियंगा।”
“ना, आपडे एनो रास्तो नीं काडी हकता हं,” मणि एवु महसुसू थायु के एने आँख मांय थकी आंहुवं आवी रीय हैं एनीये रुकवानी कोशिश बी करी पण इ ते साटं वजू टप-टप पडवा लागं।एने पतु अतु के घेर एनी, मम्मी ने बताडी दियेगा के अणनो सुरों रोई रियो है। इ जी बी करें ऐना माते नज़र राकी है। नै खबर मुकली है। एने पतु अतु के अण मांय इनिस भलाई है। एने पतु अतु के मम्मी एने गणों साहे है पण कणिक कणिक दण इ साहे है के एने खुद ने हाल माते सुडी दयं तो असल।मणि ए तावीज ने एने मूट मांय दबवियु, अने अटलु ज़ोर थकी खिसियु के सेन टूटी गयी। फेर इ तावीज कसरा मांय नाकि दीद। अने इनी रोवा नी आवाज ने वगर भाव आलीये घेर ने बारते दौड़ीन आवी गियो।मणि ने पतु अतु के इ कटलिये वैरा तक दौड़ियो। अने दौद्तो थको किये पोसी गियो। एने पतुस नीं साल्यु के इस कणि दण की खुवाई गियो।
तावीज ने वगर इने पतुस इ साली रियु अतु के इ किया जातो रियो है। पण सेर मांय लागेलं मशीन ने पतु साली गियु के मणि खुवाई गियो है। अणयी सेर न अधिकारी ने खबर मुकलावी। जणी दण एक भला पुलिस वाराये एने घेर इनी मम्मी ने आल्यो तणीस दण मणि ए इनी मम्मी ने आत मा हु तावीज लई दी दू। मणि ये ऐन करेला माते पस्तावु थियु। पण इ घेर पोसीने हस्सू कईक खुश अतो।“मैं अणा मांय थूडूक़ बदली नाक्यु है,” मणि नी मम्मी ए केयू “एव तारे हर वात माते नज़र राकेगा। तने वादार सूट मलेगा। पण वास्तव मांय इ तारे भलाई हारुस किदु अतु।”
“पतु है मने,” मणि पस्तावा लागो।“तो कीवी रई तारी आ साहसिक यात्रा?”खुवाई जावा नी वात याद करीने मणि कांपवा लागो। रोड माते कईक मनक मनक अतं पण हेतं अलग अलग अतं। हेतं बीजं बीजं अत तावीज गला मांय अतु तो हेतं ने बारा मांय कक जाणतो। अणनु नाम, अणने किवू गीत असल लागे, अणने दोस्त कुंण हैं... ऐवी मजा वारी वाते!तावीज ने वगर रोड पार करवा जेवू नानुक काम बी मुटु लागतु अतु। कोणे नीं अतु जी एने बताड़तु के, “मणिकंठन एव तु रोड पार करी हके।” नै कोई बी एने जाणतु बी नी अतु।
जणी इ ‘मिसन मौत’ वारा पोस्टर हामे थकी निकरी रियो अतो तणी दण फिलम ने हीरो विक्रम सेवनी अणा थकी पुसियु, “हाय तने मारवाड़ी फिलम असल लागे है?”अगर एने गला मांय तावीज वेतु तो विक्रम ने होठ माते या बोल वेता, “ओ मारे यार.
मणिकंठन!
तु आवी गियो ते नूर आवी गियो!
आव वाते करं।”
तावीज नीं रेवा थकी हेत्ती वस्तुए भाटा जीवी वगर जीव नी थाई गयी अती।
“मने लागे है” ऐनी मम्मी ए दांत काड़ते थके केयू, “मणि, अवे तू हमजी गियो के वगर तावीज नो तने घेर थकी बारते एक पोग बी नीं मिलवो जुजे?
मने कटली सिंता थाई गयी अती।”“मने माफ़ करो दो मम्मी, मैं तमारी वात नीं मानी।”“वात नीं मानवो हमेशा बुरु नीं वे, कन्ना!
अवे तु मुटो थाई गियो है। अवे ताई खुदस हमजदारी हु काम करवु पडेगा। वैसे आय आवा बाद आपडे खुश ह ने?”मणि ने आन्दद्पुरम नो ध्यान आवी गियो। आनंद्पुरम मांय तो तावीज नी जरुरतस नीं पड़ती। पण शायद अटलो मजो बी नीं आवतो। अणे मम्मी नी वात मांय मुटकू अलावीने हां केयू।मणि नी मम्मी घणी भली है। अणीये एने हाथ थकी खावा बणावीयु। घणु काम एनी करयु पण रसोई वारा जिन्नये बी काम मांय मदद करी।
हुवा पेले जणी दण इ दूद पई रियो अतो तणी दण इनी माम्मिये एक कहाणी बी हमरावी। फेरी इने असल उडावी ने मुटका माते लाड करयो। ऐने इने तावीज ने मणि ने तावीज थकी मलावियु। अणे हमज मांय आवी गियु के मम्मी आजे घणी थाकेली है।“जो” मम्मी हुयी जो। शुभ रात्रि।”“शुभ रात्रि, कन्ना!
तु बी हुयी जा।”
“शुभ रात्रि, मणि कंठन। शुभ रात्रि, मम्मी,” कमाराए दिये थकी केयू, “जो बीए जणा हुयी जो खाटला मांय मु ध्यान राकुंगा के माकुण नीं सोटें।”
हेत्ती सीजे जुडिंगा एक बीजा हूँतमारे घडिने पतु वे के काले तमारी परीक्षा है?
इ तमने याद करावे के अलाराम लागावी दो ताकि तमें भणीली सीज ने एक बार फेरी भणी हको। तमि कियक जाई रिया हो तो अगर रास्तो भूली जो ते तारे सम्पल तमने सही रास्ता माते लाईने जई सकें?
बिलकुल निं।आजे तमारे स्यारी मेरे जी थाई रियु है आ सिर्फ सीजे वीं। तमारे घेर ने बारां मांय या घेरं मांय मिलीली सीज ने बारां मांय पतु नीं वे। घडी खाली घडी है। रेडिओ खाली रेडिओ है, नीं ते घडिने रेडिओ नी खबर वे और नीं रेडिओ ने घडी नी खबर वे। अणी वस्तुए नीं तो तमारे मारे थकी लगाव वे और नीं दुनिया ण बीजी सीज थकी जुड़ाव वे।पण इंसान नी बणावेली सीजे जुडी जायिंगा। इ आपस मांय जानकारी लाईने ज्यादा खबर राकेंगा। नज़र नीं आव्बा वारा मोबाइल नेटवर्क ने वजूण। आपडे आहे पाहे वारी सीज नो नेटवर्क नो एक संजाल है।
करीने जोवोतमारे घेरें अने कक्षा मांय दरवाजा, खुर्सी, घडी, रेडिओ, किताब ने गणों। अटली वादर वस्तु ने जुवी ने तमि तवा थाई गीय ने?
जराक हुसो के अगर आ हेत्ती सीजे देकवा, हांमरवा अने बुलवा लागी तो केवु रेगा?
तमारा जीवन मांय हुं फर्क आवेगा?
-
कोमल मेडम कक्षा 1ए ने करिने देखाडी रई हे।आ बुधवार नी कक्षा मांय थावा वारा नाटक लिदे है।
तक धिमि तई!
“आपडे डाबो हाथ उंसो करो!”
ओ हो!गप्पू ऐनो जमणों हाथ उठावे है। गप्पू नासी नीं सके!
दे दना दन घूम घूम!
“कमरा ने चारो और जोर थकी घूम।”
ओ हो!गप्पू धीमे-धीमे दौडी रई है।गप्पू नासी नीं सके!
टप टपा टप टप!सब ठेको झट पट।
ओ हो!गप्पू बेही गई।गप्पू नासी नीं सके!
धिन धिनक धिन धिन!
जमणों पग मांय गण!
ओ हो!गप्पू ऐनो जमणों पग बारते काडे!
गप्पू नासी नीं सके।
सब मनकं दांत काडतं जाईने ऐनी आडी ईसारो करें हैं, गप्पू जे गलत करी रई है।पण कोमल मैडम जाणे है के हुं करवू है।ई सोरं ने कई रई हे कि “गप्पू नी जेम करो!”
तक धिमि तई!
थोडं ना हाथ निसे थोडं ना ऊपर करो भाई।दे दना दन घूम घूम!
पुरा कमरा मांय तेज और धीरे घूमो।टप टपा टप टप!
जैसा मन हो वैसे कूद झट पट। धिन धिनक धिन धिन!
बस हो जाओ शामिल सोचे बिन।
गप्पू तो नासी सके  है!नै तमे सब भी नासी सको हो।
-
तुलसा नी इच्छा थई के, एक दाडे ई भी वगडा मांय फरवा जायगा। अणनी मास्टर कक्षा मांय वाघ नी कहानी भणीने हमरावे। ई वगडू ने वगडा ना जनावरं ना बारा मयं हामरवा नो रसियो है।
एक दाडो एनी ई इच्छा पण पूरी थई। खरे काका वगडा ना मूटा अधिकारी हैं एणे तुलसा व एना दोस्त ने कान्हा राष्ट्रीय उद्यान आवबा नूं नूतरू आलियु। तुलसा नै ऐनो दोस्त घणा राज़ी थई ग्या। ई सब वगडा मयं एक पूरो दाडो ने एक पूरी रातर रएंगा।
स्कूल थकी वगडा मयं बस थकी जावाना चार घण्टा लागें। जईवैरा तुलसा बस थकी उतरी तणी वैरा कणेक घणा जोश थकी हाथ मलाव्यो पसे ऐना वार सहलाव्या पसे आवाज़ आवी, “कान्हा मांय तमारू स्वागत है।” आ खरे काका है।
तुलसा नै ऐनी दोस्त रानी, मिठ्ठू व दीप्ती एक बिजा ने अडीने उबा हैं।“जरा हूँगो। हवा मयं सब तरफ रूकडं नी नै पानां नी खुशबू आवी रई है।” मिठ्ठू के हे।“हवा एटली साफ है। जेम खुशबू वाला हाबू थकी झिल्या हो,” रानीय ए कहयुं।
हांज थावा लागी है। खरे काका नै वगडा ना बीजाजा अधिकारी ऐणने वगडा ने बारा मयं बताडवा लाग्या, एने जोवा हारू काले जयेंगा। ऐणे सोरियं बल्ले रिकार्ड करेली जनावरं नै सकलं नी आवाज हमरावी। जेने ई हमारीने औरखी रई आती।
पिऑऊं!
पिऑऊं!“आ मोर है!”ऊव!
ऊव!“मने खबर है आ कांकड है!”कीईईई!
कीईईई!“आ झींगुर नी आवाज है।”बिजे दाडे तुलसा हवारे पांच वागे उठी। थर्रर!
खूब टाड है। सब सोरें गरम कपडं पेरियं। एक वाहे एक ई सब बस मयं सवार थई ग्यं। “आंय चारो आडी लांबी-लांबी सार उगी है। ई गणा कोहरा ना अंदारा थकी खुवाई गई है।” रणवीर काका ए बताड्यु।
“श....श....” रणवीर काका फुसफूसाव्या। “अमारी बस पाहे बे हियारे हैं।” सब मनकं ध्यान लगाडीने हमारे हैं। अणने लांबी सार मयं कयंक खखडाट हमराणों। पसे जेवी बे हियारे वगडा आडी दौडवा लागी ते एणना पोगं थकी हुककं पानं नी चरचराहट थावा लागी।
रणवीर काका फेरी फुसफूसाव्या, “रास्ता नी डाबी आडी सांबर उबो है।आणी हिरण नो रंग भूरोरो है नै ऐने मुटका माते बे हिंगडा है। जैवा रूकडा ना डारं होय।” सब मनकं डाबी आडी ही आवती अवाज पर आपडू ध्यान लगाडे हैं। हाउउन्क हाउउन्क… सांबर हुंकार भरीने नाही ग्यो। “आनी आवाज ते गाडी के भोपू हाॅर्न जैवी है,” तुलसा ए चुटकी लेते जाईने कहयु सब सोरिये आहवा लागी।
एकदम टाडो वायरो बेह्वा लागो। अमें सब नदी पाहे जाता रिया। रणवीर काका ए कहयुं। तुलसा पाणी नी कलकल हामरी रई है।रूकडं माते थकी सकलं नी आवाज आवी रई है।
फिय्यूईई!
फिय्यूईई!“ई वाला मारे भाई आडी सीटी वजाडे है। रश्मि ए कहयुं।” हां रश्मि, ये एक सकली नी आवाज है जेने सारिकि भी कयं है।रणवीर काकाये हमजाड्यु।                              कीईईई....कीईच....                              “आ कान फाडवा वारी तेंदी आवाज तमे हामरी रिया हो,                                ई पेंगिया मैना है। ई सतभाई भी केवाय।”
ऊपर थकी नरम पानं नी बारिश थावा लागी। वांदरा नं नानं टेटा माते पानं पाडी रिया हैं, बिल्कुल ई वगडिनी जैम।बस ऊचाई वारे रास्ते जावा लागी है।
“आणा वेलां ने पकडो, केवो मजबूत रणगा जेवो है।और पानं मानो नरम रूई नो फाहो।” सब लोग वारी वारी थकी अणा वेलाने पकडे हैं। आ माहुल वेलो है। रणवीर काका ए हमजाड्यु। आना पानं थकी नानां नानां दोंदा बणावी सके है।
पिऑऊं!
पिऑऊं!“तमारे दाया तरफ मोर है।” रणवीर काकाये चहकते जाईने कहयु।
“हुं ई नासी रहयो है?” तुलसाये पुछियु।“हां,” काका ए कहयुं। “जाडा नी धुप मयं ऐनी पांखे हीरा-पन्ना थकी भी वदारे चमकी रई है। ई घकणो रुपारो देखाये है।”“सुन्दर” तुलसाये कहयुं।
अवे सब जणने भूख लागवा माडी। नास्तो करवा सब एक शिविर मयं रूकणा। एयं खरे काका ए असानक एक रोमांचक घोषणा करी। अमारे शिविर ना कुछेक हाथी आंय है। ऐणे बतड्यु के अगर तमे ऐणने प्यार थकी सहलायोगे तो ई खोटू नीं मानेंगा। आ हामरीने सब खुशी थकी सिसावा लाग्या। झट तुलसा ने तारा नाम नी एक हाथीनी पाहे लई ग्या।
गाईड ए ऐनो हाथ तारा ना खखरा ऊंजरा माते मेल्यो। व्हूम्प!
तुलसाने तारा ना पगो से हेडवानी आवाज हमराई गई। ई आपडे हाथ थकी एनी मजबूत मासपेशियो ने महसूस करी सके है। तारा ए धीरे थकी चिंघाडते जाईने अपडी फुंड थकी तुलसा नो हाथ पकड्यो, ई कुछ खावानु हूदी रई है। फुंड ना गिलापन थकी आपडी हथेलियां माथे महसूस करिने तुलसा मुस्कराई गई। जावानो समय थई गयो है। वापसी मयं ई लोग एक गौर पाहें थकी गुजर्या। गौर सार चरी रयो है। भैह जैम एनो डील कारु है। पण पोग थकी निसे नो हिस्सो धोरो है। ऐवु लागी रहीयु है। मानो गौरे मोजा पेरिया हो। रणवीर काकाये कहयुं। गौर ना पगो मयं मोजा है। आ विसारीने सब लोग दात काडवा लाग्या। तणी वरा हवा नी चीरी नाखे एवी तेज और भारी आवाज आवी।
आँहूम!
गुर्रावा नी आवाज फेर आवी।“बाघ आयं थकी गणो सेंटी है।” काका ए बतड्यु। पण लागी रयु है ऐणे तमने देखी लिदु है।शायद तमने वो ईस बताडवा चाही रयो है।
खुशी-खुशी सोरं ने वगडा थकी अलविदा कहयुं। सोरं अवे ई जाणी ग्या के वगडा ने सिर्फ आंख थकी नीं पण कान नाक आंगलियो थकी भी देखी सकाय। नै हेत्तं फेर थकी कान्हा उद्यान आव्बा बेताब अतं।
आ एक हासी कहानी है। जनवरी 2017 मे लास्ट विल्डरनेस फाउण्डेशन ए कान्हा ना वन विभाग ना हाते मलीने 23 ऑखों वगरना सोरां हारू एक शिविर नो आयोजन करयो तो। आ सोरं जबलपुर के अनन्या मानव साईं समिति ना छात्र अता।अण सोरं ने वगडा नी सैर करवा लई गया ता। जे थकी अणै सोरें आपडी कमाल नी संवेदक क्षमताओ नी ताकत थकी वगडा नो मज़ो उठाव्यो।
द लास्ट विल्डरनेस फाउण्डेशन एक गैर सरकारी संस्था है जे गावों नै शहरी ईलाको मयं काम करे है।आ संस्था बच्चो ने वगडाना जीव और जैव विविधता नी जानकारी आले है। नै पर्यावरण व ऐना संरक्षण करवा ने प्रति जागरूक बणाववानु काम करी रई है। वदारे जानकारी हारू ईनी वेबसाइट जोवो।ज़्यादा जानकारी के लिए आप उनकी वैबसाइट देख सक छ,www.thelastwilderness.org
-
अनु ने एनी बापा नी कटली सीजे होजे लागें। अणनी लटकवा वारी चमचम चमकती लाल लाईटे, अणने तरेलं ककर ककर भजीयं, कागद ना होजे होजे कास्बं बणावे, अनु ने हारय होजे लागे। आस ना, पकत भी ठेकी ठेकी नी सडे। नै मामा नी अणनी कुश्तियां, वे मस्ती बले हामा थामी लडयं। पामणा आवे तारे वण ने दांत कडावे।
अनु ने एनी बापा नी हारी सीजे होजे लागे। पण तमें हुँ जाणो अनु ने एनी बापा नी खुब वदार कए सीजे होजे लागे। बापा नी मूंछे!
रोज हवारे, जेम के एना बापो दाढी बनावा नूं सालु करें। अनु भी अणने कनी आवीने बेही जाती। ध्यान थकी आवी दाढी बणावते जोती। एनी बापो बै आगल कातेर पकडी, कच कच कच… आपरी मूछे होजे करवा लागी ग्या। “नै अनु केती जाती थोडू जमणे आते… एवी डाबे आते… बापा ना!
तमे आपडी मूछे अजी नानी नके करो। तमे जम करो ते मू तमने वात नीं करूं।”
बापा जारे नाईन बार आवीया। तारे अनु एक नानो कांगा थी सफाई खती अणे नी मूछों के बाल काडती। एनी वाय, वो मूंछ ने आपणी आगली नी चीमटी थी मूंछ माते ताव लगावती!
पसे, बापा नी मूंछे देकवा लागती। बडीया और तन तना तन, से अनु भी तन थई गई। “लो, थई गई बापा!
अवे वगाडो नके, वके?”
अनु सोचती, बापा एक बुसट पेरें, माथा माथे एक साफो, केड मांय तलवार लटकावे, नै घोडा माथे बेही जयं तो कटलाए होजे लागे बापा!
एक चछ्मे वाला सिपाई पडते।
सई वात तो ये है अनु ने हेत्ता मूंछें वाला आदमी होजे लागे। जेम के एनी दोस्त तुती जेम के स्मृति ने बापो। मोटी मोटी मूछें हे अणने!
मूछें ढाकवा बले एक मोटा रोमाल जुए। तुती ने बापो टनिस होजे खेले। पण, अणने पहलवान थावु जुए। आ एक चुन्नी वारो साफो बाधे, नै अणने खंदा माते गदा हाई ले, तो होजे लागे।
साहिल ने बापा नी मुँछे पेन्सिल नी खारा जेवी पातली है। अनु सोचे, के वे अटली पातली मुछ केवी रीते बनावे।कदाक वै काला जब्बा और एक कारो लाबो कोट पेरें… आपरी आँखो माते एक काला चश्मा लगावे, एकदम टीवी वारा जासुस पडते लागे। सब चोर ने पकडे।
पण सब थी होजे मुँछे तो कने वारे दादा नी हैं। एवु लागे एक मोटु खाईस वादरू अंगास मांय थकी नेसु उतरीने एना नाकोरा नेंसे रेवा आव्यु वै एम। पण एनु मूंडु ते वादरा नी वाहें हंपाई रै, अनु ने एनी दादा नी चिन्ता थावा लागी… वणा वादरा ने रेवा थकी खवानु कम खाता वयं?
अनु सोचे के एना नाकोरा नेंसे मुँछे केम नीं उगें?
रोज हवारे, वै आपरो हाबु पलारे, खुब वदार जाकं बणावे। नै पछे एण अलग अलग मुँछे बणावे।“मारी मुँछे सब थी होजे,” वै के है।“एक दम होजे सफेद, नै नरम नरम है?”
-
आजेस मालू पहली वकत वाडिया मांय हाण्णू खोटवा ग्यो।मालू तोडिय लाल टमाटर, लाबं रेंगण, लीला लीला भेडा।
आई केयू, बडिया मालू!
जा थोड बटाकं भी लई आव।
मालू हारय रोकडं, वेलडा और गोड जोयं पण बटाकं देखवा नीं मलीयं।
“आई, बटाकं अबार उग नीं है।” मालू ए खाली हून्डली मेली दीदी।“ना मालू, खुब बटाकं उगी रियं हैं” आई हमजाव्यू।
मालू फेर ग्यो वाडिया मांय, वाहें–वाहें कालू भी ग्यो।
मालू बटाकू होजी र्यो तो, एने हामरणू भो, भो, भो।“ओ हो!
उबोरे उबोरे कालू” मालू दोडियो। वाडियू खराब नकी कर। मालू जोयू, कालू ऐ खाडो खोतरी नाकियो तो। खोतरीया धउरा मांय मोटा मोटा बटाका।
वा कालू!
होजी काडिया बटाका, हुन्डली भरी दीदी, बोली यो मालू।
-
मूं मोटो थई ग्यो हूँ। मूं घणू बणावी सकू हूँ। मूं तस्वीर बणावी सकूं। नै कई बिजि चिजे भी बणावी सकू हूँ।
मूं माँ नी तस्वीर बणावू हूँ। ई वगर हिले डूले बैठी रे है।
मूं मारे बेन नी तस्वीर बणावू हूँ। ई वगर हिले नीं बैहे।
मूं घणी चीजों नी तस्वीर बणावू हूँ।
पण मने दीवार उपर तस्वीर बणववानी मनाई है।
मूं कई चीजें बणावी सकू हूँ।
मूं बलाडी नी तस्वीर बणावू हूँ। ई मोटी है।
मूं मासली बणावू हूँ। ई नानी है।
मूं कागज नी नाव, सकलीनै पांजरू बणावू हूँ।
मूं घेर नै रेलगाड़ी बणावू हूँ।
मारी बेहन सब गडबड करी नाके है।मूं घणू बणावी सकूं हूँ। पण मारी बेहन नीं बणावी सकती है।
-
नमस्ते, मुं लीण में चोथी जगह माथे हूं। थां मोइ देखे सको हो?
पगों री चाल!
अमें सानीमानी एक लेण में हीडा हां।
मैं एक वात होसिय है। हटके- हटके हीडवा हारु मोइ पईड़ा लगाड़ी देवां सावे।
दूजों जनावरों वजू अमें हाको नीं करां हां। अमें पमर उ हारु हमजा हां।
एक पमर केवे है, “मारे हाते हेंडो दा्वत खावा हारु।”
दूजी पमल वताडे हैं, “खतरो!
वटी मती जो!”
थारें हारों वजण मोइ जेइ केक न वले मीठुं हाऊ लागे।
कई मांरों जोर देखवो सावो हो?
देखावा में ते अमें जादा छोटी लागों हां पण मारे में जादा जोर हैं।
हासु मांनो, सैकडो किडियां एक फला में मोटा आराम उ रेइ सका हां।
छोटा-मोटा धीरे-तेज छोटा-लांबो
आवो थोड़ाक नवां शब्द हीखां।  छोटु - मोटु धीमुं - तेजठिगणो - लाम्बो पतला - जाडोकाठुं - नरम हाखो - सानु
यहाँ शब्दों के विपरीत अर्थ वाले शब्द साथ दिए हुए हैं। जैसे कि ‘चींटी छोटी होती है, हाथी बड़ा होता है।’ क्या आप विपरीत शब्दों की हर जोड़ी को एक सरल वाक्य में लिख सकते हैं?कीडिये पुरो दाड़ो आमनी-तेमनी नाहती फरें। जारे जौवो तारै, काम मांय लागेली रएं।लगन थकी काम करवू तो कुणेय अणी नानी नानी कीडियं थकी हीके।
-
अरदी रातरे आई नै अच्चन बे जण हुतं अतं तणी दण मायशा पाणीं मांय पेरवा वारा सस्मा लइने सानी-सानी घेर थकी बारते जाती रे।रात मांय मायशा ने दरिया ने होडे असल लागे। अने एणी ऐक बढ़िया सहेली दरिया माएस रे है।
मायशा दरिया होड़े जाये जे खरी एने सहेली ने दाडू मले। मायशा बूम पाडिने हादे।“उसली ने केवा लागी के तमो मारे आहे पाहे हो?” मायशा उसली पाहे कटलिये वेळा बेहती अने उसली पाणीं मांय रमती इ जुती। उसली ऐक ठेकवा वाली मासली है, इ मासली पाणी मांय ठेकी ने खूब पुमाए है।
पण आजे मासली थुड़ीक तवा थाईली दिकाई रई अती।“मायशा केवा लागी ?” के हु वात है। “अटली तवा हने हो ?”उसली केवा लागी के?
“तमने देक्यु नथी के आजे सांदा बावसी खोवाई गिया।”
होवे होवे उसली हासी वात करे हे आजे रातर एणने दुस्त अंगास मा नीं हे। अने विसार वारी वात तो इ हे के सांदा बावसी दिकाता अता अणे ठेकने आजे मुटो खाड़ो हे। “मायशा विसारिने केवा लागी काले रातर सांदा बावसी दिकया अता।” “इया दरिया माते थाईने हामे अमारे निकलिया अता किये दरिया मांय तो नीं खुवाई गीया ?”उसली केवा लागी, “आपड णे इया खोडवास पडेंगा।”
मायशा केवा लागी के सांदा बावसी ने उज्वारा वगर अदारा हरती खोडंगा।तईस वेरा उसली ने पाणी मांय कक दिकणु।सेट्टी पाणी ना जलकारा मा अजवारा जेवु राहेण हरकू कोइक दिकनु जे अतीक दिकातू, अने अतीक खुवाई जातु अने फेर दिकातु।
“उसली राजी थाई ने आहवा लागी अने मायशा ने केवा लागी के मने एक वात हमज मांय आवी हे तमो हेत्ता मारें ऊँजरा माते जड़प राकी ने बेही जो पसे आपड़े हेत्तं पेला जलकार आड़े जावं।”राहेंण पाहे जातम मायशा पाणी वारा सस्मा पेरीने उसली ने जूर थकी काटू हाजु अने…
मायशा अरण अति। एणी एवु लागतु अतु जीवु के इ अंगास मांय तारन ने वेस मांय तेरी रई है। एणी ने स्यारे मेरे जीवड़ समकी रिय हतं।“वा!
आ सब कुंण ही?” इ फुसफुसावी।
“आ पलवाक ही कदाक इ आप्ड़े मदद करी सकीं। दरिया ने वेस मांय उजुवारा थकी वाट वताडी सकीं।” मासली इ केयू।“तमे अजुवारू वताडोगा। सांदो बावसी गायब थई गिया हैं अने आपडे अजुवारा नी जरुरत है।” मायशा ने एक थकी केयू। “तमारू काम मारे एकला ने अजुवारा थकी नीं बणेगा, वदारे अजुवारा नीं जरुरत पड़ेगा।” पलवाक इ केयू। “मु मारे गुटीयं ने पुसू, कदास ई बी तमारे मदद करवा साहीं !”उताव्लास नानं नानं जीवड़ नीं समकती थकी सेना, मायशा, उछली आवी। “आखिर मांय इ सांदो बावसी की गियों होगा।” मसोस मांय थी।
“मु तमारी मदद करी सकु,” एक गेरी आवाज इ मायशा ने चौंकावी दी दी। इ फरी एक जगमगावतु थकू दरिया मांय रेवा वारु और इन 8 लम्बे तंतु आहें पाहें अली रियं अतं। एनु पुरु शारीर निलोन नीं नीली समक थकी समकी रियु अतु।“एक जरी वेर पेले मने सांदो बावसी एणी आड़ी जाता दिक्या हिं।”
“हिंडो फेर वाट बताड़ो,” मायशा ने बूम पाड़ी ने केयू।जुगनू जीवा जीवड़ाए मायशा नीं आन्गरी हामू लपिटाई गियु। “हिंडो हिडं। असल पकड्जू!”
फेर मायशा, उछली, समकवा वारा जिव हाती तेरतं थक निसे जई।निसे, निसे और निसे !
वीय पाणी गणु उन्डू है। अने अन्दारु गुप है। प्लावक वदारे समकवा लागी एने अजुवारू बी वदारे समकावे।पण सांदो बावसी किय बी दिकावा नु जगा ठोड नीं है।फेरी ई एक एन्ग्लर मासली थकी मली जी के शिकार करवा निकरी है। ऐना दांत कईक मुटा है। पण मायशा ने एव बिक नीं लागी रई अति।
“अमी सांदा बावसी ने खोडी रीयं हं। तमि कियं दिक्याँ?” मायशायी केयू।“हाओ!” एन्ग्लर मासली बुली। “थुडं सं घंटं पेले नीं वात है। मयी अणयी थुडीक मुनफिश मासलीयं हाते तेरता दिक्या अता। मारे वाहे वाहे आवो।”
एन्ग्लर मासली मोरि मोरि एने मायशा, उछली, पलवाक ने हेतं वाहें वाहें। एन्ग्लर मासली लिली समक नु मंत्र करवा वारी अति।दरिया नं जीवड नीं समक उंडा पाणी मांय पड़ी रई अति।
अस्साऊ नु मायशा ने भाटा निसे धोरू सु नज़र आव्यू।अरे!
आ तो सांदो बावसी हिं।“मदद करो!” सांदो बावसी धीरे सी आवाज मांय सिल्लाया। “मू फसी गियो हूँ।”समुद्रफेनी एने भाटा ने होडी करें एने फीको सांदो बावसी बारते आवे।“हुर्र्रे,” हेतं ख़ुशी थकी बूम पाडे।
“हूँ थायु अतु?” उसली सांद बावसी थकी केवा लागी।“मुं आयं मारे बहन थकी मलवा आवयो अतो, पिली मुनफिश थकी,” सांद केवा लागो। “पण घेरे पासो जाते जाते मारी समक कम पड़ी गई। फेर मुं अणा भाटा निसे फसी गियो। तमे हेतं मने आयं तक हुजवा आव्य। तमार हेतं ने गणु गणु धन्यवाद!”
“ते जीरे तमे अंगास मांय नीं रो तारे तमे आयं आवो!” मायशा केवा लागी।सांद मुस्कराए अने पाणी ने बारते नि ओर तरवा लागे अने फेर डाकि ने अंगास मा जातो रें।
उछली ने मायाषा अणने नवं गुटीयं थकी विदा लि। अने सांद नीं धोरी समक मांय तेरीने दरिया ने किनारे पासं जातं रई।दरिया ने मांय आकी रात नानं नानं तारं समकी।
तमने पतु हे के कईक जगा माते रेवा वारं अने पाणी मांय रेवा वारं जिव अणनेस शरीर थकी रौशनी समकावी हकी।
जण नानं पलावाक थकी मायशा ने उछली मलिय अत, इ सब बीजं जिव ने बिवड़ावा समकी। अणा थकी इ बिज ने खावानु बणवा थक बसी जई। पाणी मांय आहात आवतेस अणने शरीर थकी तेज समक काडी ने सेतावनी आली। कईक फिरा तो इ नावड़ा अने पाणी नीं झलकारं थकी भी एवु करीं। पलावाक ने मांय एक एवु रासायनिक पदार्थ आवे जो अणने समकवा मांय मदद करें। जुगनू ने शरीर मांय एक एवु अंग आवे जणाय फोटोफोरज बी केवी। फायरफलाय ने शरीर माते अजारो फोटोफोरज आवे जणा थकी इ शिकार ने भरम में नाकवा मांय काम आवी।
एन्ग्लर मासली ने मुटका ने माते झुलवा वारि तंतु नीं बढ़िया समक नानं नानं कीड़ा थकी आवी जो एने मांय रई ही।जगा माते रेवा वारं रुकडं नै जीवडं बी समकी हीं। जीव के जुगनू, कुकुर मुत्त अने तमे अने अमे बी रोज थोड़ी सी समक बणावं हं।
-
आ है नीमा।तमारे जेवी, आने भी खवानु घणू वालू है।अने एटले,नीमा हर वेरा खातीस रे है, खातीस रे!
मम्म!
मम्म!सावी.. सावी!कसकस!
कसा...कस ओ हो!
मुंडू राकी ने खा के, नीमा!
उनारा ने टेम मांय,दाड़ा मस्ती जेवा अने लांबा,तो एना टेम में...नीमा हुं खाय है?
उनारा ना दाडं मांय केरी खो-पीरी, लीली अने राती।रो नी भरी, राती-राती फुतऱ वारी समकती धोरी गीसी।लीली धारिये अने पीरा गरबा वाऱ तरबू,मुंडा मांय मेट लागे एव रस नं भरेळ शहतूत,ओ हो!
नीमा ना हात ते सिकणा अने रेंगण जेवा थई ग्या है।
जारे कारं, री वाऱ वादऱघेराई र्य हुवे अने ज़ोरनी वरसात थय रई हुवे...तो नीमा हुं खाती?
भरेळ पुकड़।रो नी भरी मुसंबी,लीलो साफो पेर्यो थको अनानास,रस न भर्यं, रेंगण जेवँ जामु,ओ हो!
नीमा नी जीब तो लीली थई गई!
टाड ना टेम मांय,दाड़ा थयें नाना,अने विताड़े टाड़...तो नीमा हुं खाय है?
टाड़ ना टेम मांय तो मलें रातं अने लीलं पानं वारं साक।लालसट चुकंदर,मोटँ ताजं, भरेलं अनूरं,देको-देको!
नीमा रुकड़ा माते सड़ी गई,ओ हो!
इणीए तो हंगरी भूरी-भूरी, खांटी आमलिये तूड़ी लिदी!
नीमा ने खावु घणूं गमे।पण ई टेम ने हिसाबे खाय। मम्म!
मम्म!सावी... सावी!कसकस!
कसा... कस!
दुनिया में पांस मौसम थय - वसंत, उनारो, वरसात, टाड़, अने जाड़ो। पण कईक जगा माते, जेम के भारत मे जै नीमा रे इयें, उनारो, वरसात अने टाड़, बस तणस मौसम थय।
मौसम ने हिसाबेस खावु: नीमा ने हरकु, तमे भी पूरे वर रंग-रंगिळ हांण अने फल खाई सको। आवो एककलेंडर बणाव मौसम ने हिसाबे ज़ेणा मांय ई पतु लागे के पूरा वर में कारे अने         कईय हांण अने फल आपड़े खाव ज़ुवे!
आमली : जनवरी थकी फरवरी              चीकू : जनवरी थकी फरवरी अने मई थकी जुलाई                            शहतूत : अक्टूबर थकी नवंबर अने मार्च थकी मई
पालक : अक्टूबर, मार्च थकी मई केरी : मार्च थकी अगस्त तरबूज : अप्रैल थकी जून
लीची : मई थकी जून जामुन : मई थकी जुलाई पुकड़ : जून अने एने वए
मुसंबी : जुलाई अने अगस्त शरीफ़ा : अक्टूबर थकी फरवरी चुकंदर : पुरु वर मले पण टाड़ में सब हूं ताज़ु।
-
स्कूल मांय आज पैलो दाड़ो है। आई ए मारो हाथ हाई राख्यो है नै मारे हाते हेंडी रई है। माँ “मूं अवे मूटी थाई गई हूँ,” मैं क्यू।“हेन्ड़ो...हेन्ड़ो!”आई ए मारो हाथ काठो हाई राक्यो है।
स्कूल पाहे कईक सोरं हैं।थोडं बस थकी आवें। थोडं कार थकी आवें।थोडं रिक्सा थकी आवें। थोडं साइकिल थकी नैथोडं हेन्डतं, मारे वजू।
अमें हटाक हूदी पुगं।माँ मारो हाथ सोडावे।ई गेट ऊपर रुकाई गईं। मने एकली मांय जावू है।मारे चारेमेरे कईक अण जाणजाणा चेहरा हैं।
मूं एक क़दम हेंडी।बीजो क़दम व दूं। पासी वरिने जोवूं हूँ।जेम मोरे वदती जाऊं हूँ, आई नांनी देखाती जाए है।हुं ई अलोप थाई जाएगा?
मूं दोडीने एण पाहे जऊं।मने नीं लगतु है के मूं मुटी थाई गई हूँ। मूं एणनो हाथ हाईने कऊं, “नखे जो!”
हेत्तं मांय आवी गियं हैं। एकलो मूं बाहर हूँ। टीचर दीदी बाहर आवें। ई मने जोईने मलकयं हैं। मूं ए मलकऊँ हूँ। मूं एणनो हाथ सोडवी दऊं हूँ। ई हाथ हलावें हैं।
मूं दोडीने मांय जाती रऊं हूँ।आई छुट्टी थातं मांय एयंस मलेंगा!
-
मीरा एक छोटाक गाम मे रिये है। हिमाचल प्रदेश रे एक काठी रे टुमकी माथे वसियु लगर है। रसोडा रे झरोखा उ सेटी बरफ री टोपी पेरियी विए जीम काठी देखाए है। मीरा ए। मोटी-मोटी हाउसवाली पांखडा वाली मोरगण वणडे घर रे उपर कधी-कधी उडवु करें है।
पण आज, मीरा, वणडे भाई राजेश वले आई तीनेइए काठीउ उतरे रेया है। वे नवा खाहडां लेवा करतु बजार आडी जाय रेया है। सेर उ अटे घणु सेटी है।पण मीरा ए कई परेशानी नीं विये है। वा ते दाडु इसकुल जावा करतु जेई घंटा तक हीडे है।
कधी-कधी मगरा वालो गेलो खोवाए जाय है। वले वे भाटा माथे रपटेन निचे आवे है। “व्ईहीईईईई” भाटो रे उपर उ डाकतों थकर मीरा वले राजेश राजु वेइन हाखो करे है।
वणो रे पग रे निचे हुखों पानों उ चरचराहट विये है। “टर्रर्रर्रर्र टर्रर्रर्रर्र!” बोले है छोटकिक लिलु गुच्छेदार पेतकुं।लंगुरो री एक टोली वणोने चिड रा रूखडो रे उपर उ सानीमानी देखे है।
भाटा वले जालकी रे पाछे हपिया लगर काठी वाला झरना कने पाणी पिवा करतु उबी रिये है मीरा। एकदम वणी ने एक छोटीक पेतकी देखाणी है। फर्न रे पानों माथे पडिय लगर है वा। “हाय बापडी पेतकी!
अणडे पांखों ए लागों है,” धीरे उ अम्मी केयु।
पेली अणडे पांख हाऊ करणों पडे जेरो। अम्मी कियु।पांख माथे थोड़ो गिलो धुलो छोपडेन पेतकीए एक मोटा पाना मे पतोले देए है वे।मीरा अपने कटको री थैली मे राखे दिए है वणीए।
मोटा गेला माथे आवेन उबी रेयी है बस। वे चढ गियां बस मे बैठी मीरा थैली रे माईने पेतकी रू पटकावणुं महसुस कर रेयी है। “कई जांणा वणीए भुख लागी विए ते,” अम्मी हुजाडे है। “मोई जेई!” झट बोले जाय है राजेश।सब जणा मलेन तलिया लगर चणा चबावे है।
शहर मे कतरो हाखो है वलेभीड जेई कतरी है!“मारे कने रियो मीरा, राजेश” अम्मी होलो पाडे है। तीनेए एक दुसरा रो हाथ कसेन हावे लेए है।
बजार पोछेन मीरा रे खाहडां लेए है। अम्मि मिठाई वाली दुकान उ थोडिक उनि-उनि जलेबी जेई खरिदे लेए है। मीरा पेतकी ए जेई एक छोटुक बटकु आले है, पण वणीए परसन नीं आवे। खाय नीं है पण वा थैली मांय काणु करवा री कोशिश करे है।
थोडीक वेलाँ मे वे सब जणाँ बस उ पासा आवणा री तियारी मांय है। सडक माथे हीलती थकी बस मांय बेठां थकर। मीरा ए थैली मांय उ पेतकी री किचिर-मिचिर हबलावणे लागुं है। “मां सब झरना आडी पोछवा वालों हां।” मीरा फुसफुसाकर वणो ए केयु। झरना माथे पोछताइ मीरा वणा ए निकालेन जमीन माथे मेले दिये है। वो थोड़ोक आटी वटी ठेकेन थोड़ो पानी पिएन फसे आवेन मीरा रे पगों माथै बैए जाए है। पेतकाए जेई मीरा रे नवां खाहडां परसन आवे गिया है शायद!
घर हुदो जाता अंधारू वेवा लागे गियु हुं। मीरा थोडीक सुखी चारउ पेतका रे हारू विसाणु वणावे दिए है वो आराम उ नवा विसाणा माथे हुए जावे है।
मीरा वले पेतका रे दोस्ती वेइ जाए है। मीरा वणा ने चणा वले सोका री छोटिक-छोटिक लोई वणावेन खवाड़े है एक हप्ता केड़ी पेतकी एकदम वटेउ उडे जाए है।
अबे मीरा जदी भी काठी वावे गेले उतरे है, वणी ने एक लांम्बु धोलु वले कालु बे मुणडा भोता वालु पेतकु देखाये है।वो पेतकु वणीए देखातांइ मुड हलावेन किचिर-मिचिर करवा लागे जाए है। कई थाए लागे यो वोइस पेतकु है।
-
"ला-ला, ला ला, ला..."
"अरे आ आयं थकी है?"
"अरे आ वें थकी है?"
"आ ते वे थकी है!"
"ला-ला ला, ला, ला, ला..."
"अरे आ अंगास थकी है?"
"अरे आ रूकडा थकी है?"
"आ ते झाडियों थकी है!"
"ला-ला ला, ला, ला ला..."
"अरे आ कालू है?"
"अरे आ धोरू है?"
"आ तो भूरू है!"
"ला-ला ला,ला,ला ला..."
"अरे आ प्रार्थना है?"
"अरे आ कविता है?"
"आ ते गीत है!"
"अरे आ ते कोयल है?"
"अरे आ मेना है?"
"आ ते..."
"ला-ला ला, ला, ला ला..."
"आ ते गदेडो है।" "आ ते गदेडो है!"
"आ ते गदेडो है!"
"वाह!
वाह!
गाता रो!"
-
