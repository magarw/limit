Toropong e phetheselang ya Nairobi, hole le bophelo ba tsotello ba hae, ho ne ho dula bashanyana ba  se nang mahae.
Ba ne ba amohela letsatsi ka leng  ka moo le neng le tla kateng.
Hoseng ho hong,  bashanyana ba ne ba pakela dimmata tsa bona ka mora ho robala dipheivementeng tse batang.
Ho iphuthumatsa, ba ne ba besa mollo ka matlakala.
Hara sehlopha sa bashanyana ho ne ho le ya bitswang Magozwe.
E ne e le yena e monyenyane ho ba feta.
Ha batswadi ba Magozwe ba hlokahala, o ne a le dilemo di hlano feela.
O ile a ya dula le malomae.
Monna enwa o ne a sa kgathalle ngwana.
O ne a sa fe Magozwe dijo tse lekaneng.
O ne a sebedisa moshanyana enwa ka thata.
Ha Magozwe a ne a ipelaetsa kapa a botsa potso,  malomae o ne a mo shapa.
Ha Magozwe a ne a botsa hore na a ka ya sekolong, malomae o ne a mo shapa mme a re, "O sethoto haholo hore o ka ithuta eng kapa eng."
Ka mora dilemo tse tharo tsa tshwaro ena Magozwe o ile a baleha ha malomae.
O ile a qala ho phela seterateng.
Bophelo ba seterateng  bo ne bo le  thata mme boholo ba bashanyana ba ne ba sokola letsatsi ka leng ho fumana dijo.
Ka nako tse ding ba ne ba tshwarwa,  ka nako tse ding ba shatjwa.
Ha ba ne ba kula, ho ne ho se ya ba thusang.
Sehlopha se ne se phela ka tjheletenyana eo se neng se fuwa ka ho kopa, le ka ho rekisa dipolasitiki le dintho tse ding tse sebediswang hape.
Bophelo bo ne bo le thata haholo ka baka la dintwa tsa dihlopha tse lwantshanang tse neng di batla taolo dikarolong tse ding tsa toropo.
Tsatsi le leng Magozwe o ne a ntse a sheba ka hara meqomo ya matlakala, ha a tla fumana buka ya dipale e marantha.
O ile a tlosa ditshila ho yona mme a e Kenya ka mokotlaneng wa hae.
Tsatsi ka leng ka mora moo, o ne a e ntsha a sheba ditshwantsho.
O ne a sa tsebe ho bala mantswe.
Ditshwantsho di ne di pheta pale ya moshanyana ya ileng a hola ho ba mokganni wa sefofane.
Magozwe o ne a dula a lora le motsheare ka ho ba mokganni wa sefofane.
Ka nako tse ding o ne a ipona e le yena moshanyana wa paleng.
Ho ne ho bata mme Magozwe a eme ka thoko le tsela a ntse a kopa.
Monna a tla ho yena.
"Dumela,  ke nna Thomas.
Kesebetsa haufi le mona, sebakeng seo o ka fumanang seo o ka se jang," ha rialo monna eo.
A supa ntlo e tshehla ka marulelo a bolou.
"Ke tshepa hore o tla ya moo ho ya fumana dijo?"
A botsa.
Magozwe a sheba monna, a ba a sheba ntlo.
"Mohlomong," a rialo, a bile a tsamaya.
Ka mora dikgwedi tse ileng tsa latela, bashanyana ba hlokang mahae ba tlwaela ho bona Thomas moo.
O ne a rata ho bua le batho,  haholoholo batho ba phelang diterateng.
Thomas o ne a mamela dipale tsa maphelo a batho ba bang.
O ne a tiile ebile a na le mamello, a se tala kapa ho hloka tlhompho.
Ba bang ba bashanyana ba ile ba qala ho ya ntlong e tshehla le bobolou ho ya fumana dijo motsheare.
Magozwe o ne a dutse pheivementeng a shebile buka ya hae ya ditshwantsho ha Thomas a fihla a dula pela hae.
"Pale e bua ka eng?"
ha botsa Thomas.
"Ke ka moshanyana ya bang mokganni wa sefofane," ha araba Magozwe.
"Lebitso la moshanyana ke mang?"
ha botsa Thomas.
"Ha ke tsebe, ha ke tsebe ho bala," ha rialo Magozwe a buela tlase.
Ha ba kopana, Magozwe o ile a qala a phetela Thomas pale ya hae.
E ne e le pale ya malomae le hore na hobaneng a ile a baleha.
Thomas ha a ka a bua haholo, mme ha a ka a bolella Magozwe seo a lokelang ho se etsa, empa o ne a mamela ka hloko ka dinako tsohle.
Ka nako tse ding ba ne ba bua ha ba ntse ba ja ntlong e la ya marulelo a bolou.
Nakong ya letsatsi la tswalo la dilemo tse leshome tsa Magozwe, Thomas o ile a mo fa buka e ntjha ya dipale E ne e le pale ya moshanyana wa mahaeng ya ileng a hola ho ba sebapadi sa bolo ya maoto se tummeng.
Thomas o ile a balla Magozwe pale eo makgetlo a mangata, ho fihlela tsatsi le leng a re,  "Ke nahana hore ke nako ya hore ke ye sekolong ke ilo ithuta ho bala.
O nahana jwang?"
Thomas a hlalosa hore o tseba sebaka seo bana ba ka dulang ho sona ba kgona ho ya sekolong.
Magozwe a nahana ka sebaka sena se setjha le ka ho ya sekolong.
Ha e ka ba malomae o ne a nepile ha a re o sethoto haholo ho ka ithuta eng kapa eng?
Ha e be ba tla mo shapa sebakeng se se setjha?
O ne a tshaba.
"Mohlomong ho betere ho itulela seterateng," a nahana jwalo.
O ile a arolela Thomas tshabo ena ya hae.
Ka mora nako monna eo a tiisetsa moshanyana hore bophelo bo ka ba betere sebakeng se setjha.
Yaba Magozwe o ya dula phaposing ya ntlo e marulelo a matala.
A arolelana phaposi le le bashanyana ba bang ba babedi.
Kaofela ha bona e ne e le bana ba leshome ba dulang ntlong eo.
Hammoho le rakgadi Cissy le mohatsa wa hae,  dintja tse tharo, katse, le podi e tsofetseng.
Magozwe a qala hoy a sekolong mme ho ne ho le thata.
O ne a lokela ho ithuta haholo ho ba maemong a ba bang.
Ka nako tse ding o ne a batla ho inehela.
Empa a nahana ka mokganni wa sefofane le sebapadi sa bolo ka hara dibuka tsa dipale.
Jwaloka bona, ha a ka a inehela.
Magozwe o ne a dutse ka jareteng ntlong e marulelo a matala, a ntse a bala buka ya dipale.
Thomas o ile a tla ho tla dula pela hae.
"Pale e bua ka eng?"
ho botsa Thomas.
"Ke ka moshanyana ya bang mosuwe," ha araba Magozwe.
"Lebitso la moshanyana ke mang?"
ha botsa Thomas.
"Lebitso la hae ke Magozwe," ha rialo Magozwe ka pososelo.
Kgoho le Lefokolodi e ne e le metswalle.
Empa ba ne ba dula ba hlodisana.
Tsatsi le leng ba qeta ka ho ba bapala bolo ya maoto ho bona hore na ke mang eo e leng sebapadi se hlwahlwa.
Ba ile ba ya lebaleng la bolo mme ba qala papadi ya bona.
Kgoho o ne a le lebelo, empa Lefokolodi a le lebelo ho mo feta.
Kgoho o rahela hole,  empa Lefokolodi o rahela hole ho mo feta.
Kgoho o ile a qala a sarelwa.
Ba ile ba nka qeto ya ho raha dipenale.
Lefokolodi ya e ba yena pele ho ba sethibathibane.
Kgoho o ile a hlaba ntlha e le nngwe feela.
Ya eba nako ya hore Kgoho a sireletse ntlha.
Lefokolodi o ile a raha bolo a hlaba ntlha.
Lefokolodi o ile a mo fekefa a ba a hlaba ntlha.
Lefokolodi o ile a thula bolo ka hlooho a hlaba ntlha.
Lefokolodi o ile a hlaba dintlha tse hlano.
Kgoho o ne a halefile hore o hlotswe.
E ne e le mohlodiwa e mobe haholo.
Lefokodi o ile a qala ho tsheha hobane motswalle wa hae o ne a etsa diphoso.
Kgoho o ne a halefile hoo a bileng a bula molomo wa hae haholo a kwenya Lefokolodi.
Ha Kgoho a tsamaya ho ya hae, a kopana le Mma Lefokolodi.
Mma Lefokolodi a mmotsa, "Ha o so bone ngwanaka?"
Kgoho a se ke a araba.
Mma Lefokolodi o ne a tshwenyehile.
Yaba Mma Lefokolodi o utlwa lentswe le lesesane.
"Nthuse Mme!"
ha utlwahala lentswe le llang.
Mma Lefokolodi a qamaka a mamedisisa ka hloko.
Lentswe le ne le tswa ka hara Kgoho.
Mma Lefokolodi a hweletsa,  "Sebedisa matla a hao a ikgethang ngwanaka!"
Mafokolodi a ka ntsha monko o mobe le tatso e mpe haholo.
Kgoho a qala ho ikutlwa a kula.
Kgoho a bohla.
A kwenya a ba a tshwela.
A thimola a ba a hohlola.
A ba a hohlola.
Lefokolodi o ne a le mobe!
Kgoho a hohlola a ba a ntsha Lefokolodi ya neng a le ka mpeng ya hae.
Mma Lefokolodi le ngwana wa hae ba ngwangwarela sefate ho ipata.
Ho tloha mohlang oo,  dikgoho le mafokolodi esale e le dira.
Ke rata ho tlola kgathi le motswalle wa ka.
Ke rata ho ngola ditlhaku letlapeng.
Ke rata ho bala dibuka tse nang le ditshwantsho.
Ke rata ho ja ditholwana tse fapaneng.
Ke rata ho thusa mona hae.
Ke rata ho mamela dipale tsa Mme.
Ke rata ho robala betheng e kgolo.
Ke rata ho etsa dintho tsena.
Ke eng seo o ratang ho se etsa?
Ke rata ho bala.
Nka balla mang?
Kgaitsedi o robetse.
Nka balla mang?
Mme le nkgono ba tshwere ka thata.
Nka balla mang?
Ntate le Ntatemoholo ba tshwere ka thata.
Nka balla mang?
Nka ipalla!
Kgalekgale ho kile ha ba le baratani ba futsanehileng.
Ba ne ba e na le ngwana a le mong feela, Neo.
Ba ne ba mo rata haholo.
Batswadi ba Neo ba ile ba qeta ka ho mo romela ho ya dula le Malome wa hae ya ruileng, Rantsho.
Mme wa Neo o ile a roka diaparo tse ikgethang ka ribono, dikonopo le difaha.
O ile a etsetsa Neo sekgama se setle.
Yaba Neo o a tsamaya ho ya motseng wa malome wa hae.
Leetong la hae, Neo o ile a fihla phuleng.
O ile a tshela phula mme a kopana le ngwanana ya apereng marantha.
"O ya kae?"
a botsa.
"Ke etela Malome Rantsho," ha araba Neo.
"Rantsho ke malome wa ka le nna!
Le nna ke tseleng e yang ho mo etela," ha rialo ngwanana.
Ba tsamaya mmoho.
Kamora nakwana, ngwanana a re ho Neo, "Diaparo tsa hao le sekgama sa hao di ntle.
E re ke bone na  di a ntshwanela."
Neo a hlobola diaparo tsa hae a di fa ngwanana.
Ha ngwanana a hlobola diaparo tsa hae tse marantha, Neo a bona hore o na le mohatla!
Neo o ne a tshohile.
O ile a elellwa hore ngwanana ke lempetje.
Ba tsamaya sebakana, mme Neo a kopa, "Ka kopo hle kgutlisa diaparo tsa ka le sekgama sa ka."
Lempetje a  araba, "E re ke di tene ho fihlela re fihla sefateng se latelang."
Ebile a supa sefate thajaneng e haufi.
Ha ba fihla sefateng se latelang, Neo a kopa lempetje, "Ka kopo hle, kgutlisa diaparo tsa ka le difaha tsa ka."
"E re ke di apare ho fihlela re fihla tshimong ela," ha rialo lempetje.
Mme a supa tshimo e latelang e pela thajana.
Neo o ne a tshohile, ka hoo, a dumela.
Qetellong ba fihla hlatheng.
Neo a kopa lempetje hape, "Ka kopo hle, kgutlisa diaparo tsa ka le difaha tsa ka."
"E re ke di apare ho fihlela re fihla ntlong ela moo basadi ba dutseng teng," ha rialo lempetje a supa ntlo e sebakana.
Ba tsamaya.
Ha ba fihla haufi le ntlo, lempetje a sutuletsa Neo morao a mathela pele.
Lempetje a re, ho basadi ba leng ntlong, "Bonang ngwanana enwa ya apereng marantha.
Esale a ntshetse morao letsheare lohle.
Ke lakatsa eka a ka kgaohana le nna."
Basadi ba hetla ho sheba Neo.
O ne a tshohile haholo hoo a bileng a matha a ipata ka sakeng.
Yaba lempetje o ya ntlong ya  Malome Rantsho.
A buela tlase, "Ke motjhana wa hao, Neo.
Batswadi ba ka ba nthometse ho tla dula le wena."
Rantsho le lelapa la hae ba amohela ngwanana.
Ba ne ba le mosa ho yena.
Neo wa batho a lokela ho ya robala ka ntle mme a arolelana dijo le dintja.
O ne a ipata tshimong mme a bina pina ena, "Oho, nna ya sotlehileng, ya sotlehileng.
Ke ne ke rometswe ke ntate le mme ho  ya dula le Malome wa ka Rantsho.
Tseleng ka kopana le lempetje mme a nka  mose wa ka le difaha tsa ka.
Oho, nna ya sotlehileng."
Ka tsatsi le leng, mora e moholo wa Rantsho o ne a tsamaya masimong.
O ile a utlwa  pina e makatsang ebile e le ya tsharelo.
O ne a sa tsebe hore na ke mang ya neng a bina, empa eitse ha a fihla hae, a bolella ntatae mantswe ao.
Rantsho o ile a ya masimong.
O ile a utlwa pina, mme a sheba  ho fihlela a fumana Neo.
Neo a bolella malomae  tsohle tse etsahetseng.
Rantsho a mo nka a mo kgutlisetsa motseng mme a mo pata ka hara ntlo.
O ne a tseba seo a neng a tla se etsa ho tshwara lempetje.
Rantsho o ile a utlwa hore  mohatla wa lempetje o rata lebese le hore o ke ke wa feta lebese o sa nwe.
Rantsho ile a kopa banana ba motseng ho tla tlhodisanong ya ho qhoma.
Lempetje o ne a tshwenyehile.
O ne a sa batle ho tlola sekoti.
Lempetje o ne a tseba hore mohatla wa hae o ne o tla be o nyoretswe lebese le bodila.
A ya ka tlung mme a tlamella mohatla wa hae mmeleng wa hae a o tiisa kamoo a ka kgonang kateng.
Yaba o ema sebakeng sa hae le banana ba bang.
Ngwanana e mong o ne a qhoma ka mora e mong hodima sekoti se tshetseng lebese le bodila.
Qetellong ya e ba nako ya lempetje ho tlola.
O ile a leka ho qhomela hodimo ho tlola  sekoti se tshetseng  lebese le bodila.
O ile a leka ho tlolela ka hodima sekoti, empa mohatla wa hae wa kgaoha.
Mohatla wa lempetje o ile wa mo hulela tlase, tlae, tlase ka hara lebese le bodila.
Ha lempetje a sokola ka hara lebese, banna ba ile ba potlaka ba tlatsa sekoti ka lehlabathe ba pata lempetje.
Yaba ke qetello ya lempetje.
Neo o ile a ya dula a thabile le malome wa hae nako e telele, telele.
Kgale kgale Letsatsi, Kgwedi, Pula le Moya di ne di lwantshana.
Kgang ya bona e ne e le hore Letsatsi le ne le batla ho tjhaba ka nako tsohle.
Kgwedi e batla ho kganya ka nako tsohle, Pula e batla ho na ka nako tsohle, le moya o batla ho foka ka nako tsohle.
Di ne di sa batle ho fana sebaka.
Yaba ba rera ho ba le sebaka sa ho tla bua ka tshebedisano mmoho.
Kopanong ya bona, Letsatsi la botsa Kgwedi.
"Ke eng e molemo eo o tla thusa lefatshe ka yona?"
Kgwedi ya araba ya re, "Ke kgantshetsa diphoofolo tse hlaha hore di tsome dijo tse di tla dija."
Kgwedi le yona ya botsa Pula ya re, "Na molemo wa hao ke ofe ho thusa lefatshe?"
Pula ya re, "Ke fa lefatshe metsi hore dimela tsohle di hole hantle, hape ke fa diphoofolo metsi hore di nwe."
Pula yona ya botsa Moya hore molemo wa ona ke ofe lefatsheng.
Moya wa araba ka hore, "Ke fiela lefatshe hore le hlweke, hape ke thusa Pula ho hasa metsi hohle lefatsheng ka bophara ba lona."
Moya le ona wa botsa Letsatsi wa re, "Na wena molemo wa hao ke eng lefatsheng?"
Ke neha lefatshe kganya le mofuthu hore diphoofolo le dimela di phele ha monate."
Yaba Letsatsi, Kgwedi, Pula le Moya di a utlwana hore di molemo kaofela ka ho fapana.
Yaba Letsatsi le re, "Ke nnete hore e mong le e mong o na le molemo oo a thusng lefatshe ka ona."
Kgwedi ya re, "Ee, ha ho ya betere ho feta e mong hara rona."
Pula yona ya re, "Re tla sebetsa mmoho."
Yaba Moya o re, "Ha re arolelaneng matsatsi."
Kaofela ba dumellana.
Ke ka hona o bonang ka dinako tse ding, Kgwedi e ntse e le teng motsheare Letsatsi le tjhabile.
Ka  nako tse ding o utlwa Moya o foka le ha Pula e ntse e na?
Letsatsi, Kgwedi, Pula le Moya di sebetsa hantle ka kutlwano.
Seipati le moena wa hae ba itokisedise ho ya sekolong.
Seipati o palamisa moena wa hae baesekeleng ya hae.
Metswalle ya bona e a ba thabela ha ba kena sekolong.
Ha ba ntse ba le ka phaposing, tshwene ya fihla ka ntle.
Tshwene ya palama baesekele ya Seipati ya baleha ka yona.
Bana ba lelekisa tshwene.
Tshwene ya siya baesekele ka tlasa sefate.
Tshwene ya sesetsa sehlekehlekeng, mahareng a letsha.
Ya palama hodimo sefateng.
Tshwene ya ba sadisa hantle!
Bana ba phahamisa matsoho hore e tsamaye hantle.
Seipati o na le baesekele ya hae hape.
Nita o entse hlanaphetho, moriri wa hae o molelele o thetsa fatshe.
Difate, jwang, le tsohle e ka ka di shebile fatshe.
Maoto a hae, eka a thetsa lehodimo.
Navi o feta pela hae, mme o re, "Nkile ka o bona mona pejana."
Hobaneng  o entse hlanaphetho hape!
Maoto a hae a fofafofa moyeng.
O leka ho ipata ka mora moriri wa hae.
"Ha ke kgone ho bua," o bolella Navi.
"Ha ke sa tshwana le pele."
Navi o tshwara Nita ka letsoho.
O mo thusa ho utlwisisa.
Ba hlwella sebakeng se phahameng, moo Navi a bonang ntho tse ngata tse hole.
Ba shebile bana ha ba bapala.
Bana bao ha ba sa tshwana le pele hohang.
Abi o nonopetse.
Chi o mabatobato sefahlehong.
Lala o molelelehadi.
Bamabam o a mathaka, o lokolohile.
Ha Lulu yena a ipalla ka setu.
Bona moriri wa Freya o kopakaneng.
Sid yena o dula a rwetse dikgalase hohle.
Nna ke moketanyana, e mong le e mong o na le botho le tshobotsi ya hae tse ikgethileng.
Kaofela re bapala papadi e le nngwe ka ho fapana ha rona.
Nita o ikutlwa hantle, mme o leboha mokgotsi wa hae e motjha.
Ho etsa hlanaphetho ha ho monate.
Jwale o bapala le bohle.
Ke aipotsa hore na e be kaekael efatsheng ho na le eo e kang ke nna.
Ya tshwanang le nna.
Ya buang jwalo ka nna.
Ya nang le meriri e harahaneng.
Motho ya nang le mahlo le ditsebe tsekang tsa ka.
Ya bileng a tsheha jwalo ka nna.
Ya ka etsang seo ke se etsang.
Mme ya kekeng a etsa seo nkekeng ka se etsa.
Ke shebile ka ba ka shebisisa hohle ho fumana eo e kang ke nna.
Ke tsamaile phakeng ka sheba le ka moradifate.
Ka potoloha, mme ka sheba hodimo le tlase.
Sefahleho se seng le seng.
Ha nka ka fumana mang kapa mang ya tshwanang le nna dibakeng tsohle.
Ke tshwana ke le mong feela lefatsheng!
Ke kgethehile, eo ke nnete feela!
Empa tjhe, e se nna feela, na ha o bone jwalo?
Le wena o tshwana o le mong feela.
Motse wa Sinyaire o potapotilwe ke dithajana.
Dinoha tse ngata di dula morung dithajaneng tseo.
Noha e kgolohadi e ne e bitswa Unyalego, ke baahi.
Noha e ne e tshosa batho ba bangata hobane e ile ya kwenya dipodi le dinku.
Tsatsi le leng, Apiyo, Ajoh le Atieno ba ne ba ya morung hoy a rwalla patsi.
Nkgono wa banana o ile a ba hlokomedisa, "Le hlokomele Unyalego noha e kgolo.
Le se ke la nka letho morung ha ese patsi patsi feela."
Ke Ajoh feela ya sa kang a mamela nkgono wa hae.
Banana ba ile ba pakela lebese, dipanana, dipatata, le metsi.
Ba ile ba nka diropo ho tlama patsi le sekele ho kapa  patsi.
Ba tloha ho ya morung.
Tseleng, banana ba ne ba qoqa, ba tsheha.
Hanghang, Apiyo, e moholo ho bona, a re, "Tholang.
Re se le moo Unyalego a dulang."
Atieno a bitsa ba bang, "Bonang, meno Unyalego a kgauta ke ana.
Ha re a nkeng."
Apiyo a ba hopotsa, "Le se ke la lebala tlhokomediso ya nkgono.
Ha re a tlameha ho nkla letho morung ka ntle ho patsi."
Ajoh a re, "Ha ke tshepe nkgono.
Ke nahana hore o buile jwalo feela ho re thibela hore re se be le seo re se batlang.
O mona.
Ke tla nka meno a kgauta."
Bana babo ba ne ba tshwenyehile.
"Ajoh, re o kgalemetse," ba rialo.
Ajoh o ne a sa kgathalle.
Motsotsong oo, Unyalego a tla ho batla meno a hae.
O ne a kgenne hobane o ne a sa fumane meno a hae a kgauta kae kapa kae.
Yaba Unyalego o utlwa banana ba ntse ba bua ba bile ba tsheha.
A ipata tlasa lefika pela tsela moo banana ba tlo feta teng.
Banana ba rwala patsi dihloohong tsa bona.
Hanghang, ba utlwa, "Shhhhhhhhh!"
Ba ne ba tshohile ba leka ho ipata.
E ne e le Unyalego a butse molomo wa hae haholo, a ikemiseditse ho ba loma.
Unyalego a botsa banana, "Ke mang ya nkileng meno a ka a kgauta?"
Yaba ha ho ya arabang.
Noha  ya qeta ka ho leka banana.
"Ya se nang molato, o tla kgona ho bina a sa etse diphoso.
O tla ya hae ka patsi ya hae.
Empa ya molato o tla etsa diphoso.
E tla ba dijo tsa ka matsatsi a mararo a latelang!"
Apiyo a qala ho bina ka lentswe le hlakileng.
Yaba Atieno o bina pina.
La ho qetela, ya ba nako ya Ajoh.
O ne a tshohile.
O ile a atamela a qala ho bina.
Empa pina ya hae ke ha e utlwhala e le mpe ebile mantswe a fosahetse.
Unyalego a hweletsa, "Ha o kgone ho bina hantle jwaloka ba bang?"
Noha ya tseba hore ke Ajoh ya nkileng meno a kgauta.
Unyalego a kwenya Ajoh.
Bana babo ba mathela motseng ho ya tlaleha taba eo.
E ne e le lehlabula le tjhesang hare morung o ommeng.
Kokonyana e monyenyane o ne a se na metsi matsatsitsatsi.
"Ke hloka lerothodi la metsi, leha le ka tswa lehlakung," ha tletleba  Kokonyana e monyenyane.
Empa le mohodi o ne o se o apohile.
"Ebang ke se na metsi, ke tlo shwa," ha tletleba Kokonyana e monyenyane.
"Ke tlameha ho ya nokeng eo ke utlwetseng ka yona."
"Noka e tletse haholo ebile e matla.
E tla o hohola," ha hlokomedisa mosha ya masene.
Empa Kokonyana e monyenyane o ne  a nyorilwe haholo.
"Ke tla shwa ebang ke sa nwe metsi."
Kahoo, a tsamaya ho ya batlana le noka.
A feta hlathe ya jwang le makala a omeletseng.
A tsamaya ho fihlela a utlwa metsi a qaputsa.
E ne e le noka!
O ne a utlwa maqhubu.
Kokonyana e monyenyane a nwa nako e telele metsing a phodileng.
O ne a thabile hoo a sa kang a bona leqhubu ha le tla.
Kokonyana e monyenyane  o ile a leka ho itshwarella ka jwang bo neng bo phaphalla bo  feta pela hae.
Empa o ile a hoholwa ke metsi.
"Nthuseng hleng.
Ka kopo, nthuseng!"
a hweletsa.
"Potlaka, palama mona," ha rialo Leeba le lesweu, le tshwere lekala ka molomo.
"Ke tla ema mona ho fihlela ke leboha leeba," Kokonyana e monyenyane a qeta jwalo.
"Ke tla ema ho fihlela a fihla a tlo nwa metsi."
Tsatsi le leng ha a ntse a eme jwalo, bashanyana ba babedi ba tla nokeng.
Ba ne ba tshwere diketi tsa bona.
"Ho na le leeba le leholo le lesweu le tlang mona ho tla nwa metsi," ha rialo moshanyana e mong.
"Re tla le ja bakeng sa dijo tsa mantsiboya kajeno."
"Nke ke ka dumella bashanyana bana  ho bolaya Leeba," ha nahana Kokonyana.
"Empa ke monyenyane haholo, ke tla etsa jwang?"
Ka ona motsotso oo Leeba le lesweu la fofela tlase ho tswa sefateng ho tla nwa  metsi.
Kokonyana e monyenyane  o ne a na le leqheka.
A qhomela hodima leoto la e mong wa bashanyana.
Kokonyana e monyenyane  a loma moshanyana eo haholo kamoo a ka kgonang kateng.
Moshanyana a qhoma.
"Itjhu!"
a hweletsa.
Leeba le lesweu la makalla seo haholo yaba le fofela polokehong.
Ke ka moo Kokonyana e monyenyane   a ileng a leboha Leeba le lesweu ha a ile a mo pholosa.
Karabo o ne a rata ho botsa dipotso hobane batswadi ba hae ba ne ba dula ba mmollela hore ha o le ngwana ya sa botseng dipotso, o tla hola o be mme kapa ntate wa sethotho.
Ka tsatsi le leng Karabo a botsa titjhere a re, "Hobaneng hobaneng ha batswadi ba dula ba re bollela hore ba hlatswe matsoho le ha a shebahala a hlwekile."
Baithuti ba bang ba fumana potso ena e le molemo hobane ba ne ba sa rate ho bolellwa hore ba hlatswe matsoho jwaloka Karabo.
Mosuwetsana a re ho Karabo, "Ke potso e ntle eo, le ha matshoho a boheha a hlwekile, a ka jara dikokwanahloko."
A hlalosa hore, "Dikokwanahloko di a kudisa le hore ha re kgone ho di bona ka mahlo a rona a feela, mme ho hlokeha motjhini o hodisang o bitswang maekerosekoupu ho di bona."
Mosuwetsana a ntsha maekorosekoupu ka khabotong mme a re, "Maekerosekoupu ke motjhini o sebediswang ho bona dintho tse nyenyane haholo tse sa bonahaleng ha bobebe ka mahlo a rona a feela."
Mosuwetsana a ngwapangwapa letsoho la Karabo ka thutswana mme a le phumulela kgalaseng ya maekorosekoupu.
Ha a qeta a beha kgalase ena hodima maekorosekoupu mme ba sheba ka sebohi.
Ba bona hore le ha matsoho a Karabo a ne a boheha a hlwekile, a ne jere dikokwanahloko.
Yaba titjhere o hlalosa a re, "Re potapotilwe ke dikokwanahloko hohle, dinthong tseo re di thetsang ka mona ka phaposing, lebaleng la dipapadi le hae."
Mosuwetsana a ba bolella hore dikokwanahloko tsena di ka ba kudisa haholo.
A tswelapele  a re ho bona, "Hore re bolaye dikokwanahloko tsena, re lokela ho hlatswa matsoho a rona ka metsi a hlwekileng, haholoholo pele re ja.
Hape ho bohlokwa ho hlatswa matsoho ha re kula hore re se ke ra fetisetsa dikokwanahloko bathong ba bang.
Eitse ha Karabo a etswa sekolong a fumana ntatae a etsa sesebediswa se kgahlang.
"Ntate e bitswang ntho eo o e etsang?"
ho botsa Karabo.
"E bitswa palama o itlhatswe," ho bolela ntatae.
"O e sebedisa ho hlatswa matsoho ha o tswa ntlwaneng le pele o ja."
Karabo o ne a maketse mme a bolella ntatae hore titjhere ya bona o ba bolelletse ka sebediswa sena.
A botsa ntatae hore se sebediswa jwang.
Ntatae a tsheha a re, "Atamela ke tle ke o bontshe moradi."
"O qala ka ho palamela hodima patsi ena," ho rialo ntate.
"Ha o palama, nkgo ya metsi e tla sekama mme e tshollele metsi matsohong a hao.
Hopola hore o lokela ho sebedisa sesepa."
Karabo o ne a thabile mme a re, "Ke ne ke tla tseba tsena tsohle jwang ha ke ne ke sa botse dipotso?
Ke nnte hore dipotso di eketsa tsebo."
Bolo.
Bolo ya ka.
Bolo ya ka e kgubedu.
Bolo ya ka e kgolo, e kgubedu.
Ke a raha.
Ke raha bolo ya ka.
Ke raha bolo ya ka e kgubedu.
Ke raha bolo ya ka e kgubedu haholo!
Hokae?
E hokae  bolo?
E hokae bolo ya ka jwale?
E hokae bolo ya ka e kgubedu jwale?
E hodimo.
E hodimodimo.
E hodimodimo marung.
E hodimodimo marung, ka hodima kgwedi.
E ile!
Moena waka o robala bosiu haholo.
Ke tsoha ka matjeke hobane ke etsa hantle.
Ke nna ya bulang difensetere hore mahlasedi a letsatsi a kene.
"O mphatlalatsane ya ka," ho rialo mme.
Kamehla ke a itlhapisa, ha ke hloke thuso.
Ke hlapa ka metsi a batang, le sesepa sa ho hlatswa diaparo.
Mme o re, "O se lebale ho borosola meno."
"Nkeke ka lebala mme," ke nna eo.
Ha ke qeta ho hlapa, ke ya ho dumedisa ntatemoholo le rakgadi.
Ebe ke a ikapesa.
"Ke se ke hodile jwale mme," ke nna eo.
Ke se ke kgona ho konopela jeresi le ho bofa dieta tsaka.
Ke etsa bonnete ba hore moenaka o tseba ditaba tsohle tsa sekolo.
Ka phaposing ke sebetsa ka thata.
Ke etsa tsohle tse ntle kamehla, empa seo ke ratang ka ho fetisisa ke ho bapala.
Kgalekgale, ka hara meru, Morena Lengau o ile a qala ho nahana ka bokamoso.
A nahana, "Ke a tsofala mme ka tsatsi le leng, ke tla shwa.
Mmusi ya bohlale o tshwanetse ho kgetha mohlahlami wa hae a sa le motjha mme a phetse hantle.
Na Morena Lengau o tla kgetha mang?
O ne a rata maloko kaofela a mmuso wa diphoofolo ka ho lekana.
Morena Lengau o ne a na le kgopolo.
O ile a roma  baromuwa ba hae ho ya hara meru.
O ne a ba bolelle hore ba kope maloko a mmuso wa diphoofolo kaofela hore ba tle ntlong ya borena.
O ne a tlo ba le mokete o moholo mme o tla be a tlo etsa tsebiso ya bohlokwa.
Baromuwa ba hae ba mathela kgutlong tse nne tsa moru.
Bosiung ba mokete, diphoofolo kaofela ke ha di le ntlong ya borena.
Ba ne ba bina ebile ba tjeka ho le monate ba iketlile.
Ha ngwedi e se e hlaheletse hodima difate, Morena Lengau a tla a ema hara bona.
Diphoofolo tsa emisa ho bina le ho tjeka.
Tsa mamela hantle ha morena wa tsona a qala ho buwa.
A hlwekisa qoqotho ya hae a re: "Ke ne ke ntse ke hopola hore nako e fihlile ya hore ke kgethe mohlahlami wa ka.
Empa hobane ke le rata ka ho lekana, ha ke kgone ho nka qeto ya hore hara lona ke kgethe mang ya tshwanelwang ke borena.
Jwale ke nkile qeto ya hore ho be le tlhodisano hore e nthuse ho nka qeto."
Morena Lengau a emisa lerumo.
A re, "Wa pele hara lona ya ka akgelang lerumo lena hodimo sepakapakeng mme a bala ho tloha ho nngwe ho fihla ho leshome pele le ka wela fatshe, e tla ba yena mohlahlami wa ka."
Eitse ha Morena Lengau a qeta ho bua, diphoofolo tsa utlwa lerata ka mora bona.
Tsa retoloha tsa bona Tlou e tla e tsamaya hara letshwele l ho tla pele.
"Suthang tseleng ya ka.
Ke nna ya moholo, ke tshwanetse ho  ba  morena," ha rialo Tlou.
Tlou ya nka lerumo ya le akgela hodimo ka mmoho wa yona.
Ya isa hloho ya yona morao ya akgela lerumo hodimo sepakapakeng.
"Nngwe!
Pedi!
Tharo!
Ijoo!"
Tlou ya lla.
Lerumo la shapa fatshe ha ho balwa ho fihla ho nne.
Tlou ya sarelwa ya qala ho binabina fatshe.
Morena Lengau a mmolella a re, "O fumane sebaka sa hao."
Jwale Tlou ya tshwanela ho tsamaya.
Hoba  Tlou e tsamaye diphoofolo tsa sala di  buisana  di thabile.
Di ile tsa sitiswa hape ke lerata le leholo le tswang ka mora letshwele.
Poho ya kolobe ya tla e ba sututsa.
"Suthang tseleng ya ka.
Suthang tseleng ya ka.
Ke tlo ba morena.
Ke na le mesifa e meholohadi.
Ke nna ya matla.
Ke tshwanetse ho ba morena."
Kolobe a tjhetjhela morao, a fupere lerumo a le akgela sepakapakeng.
"Nngwe!
Pedi!
Tharo!
Nne!
Hlano!
Ijoo!"
a hweletsa.
Lerumo la wela fatshe ha ho balwa ho fihla ho tshela.
O ne a hlenne haholo.
O ile a befelwa mme a lahlela le matlakala a mobu moyeng.
Morena Lengau a mmolella a re, "Kolobe o akgetse ha nngwe fela o fumane sebaka sa hao."
Kolobe ya tshwanela ke ho tsamaya.
Ka mora mono diphoofolo tsa qala ho bua ntho tse jwale ka tsena, "Tlhodisano ena e boima!"
Tlou ha a kgona, empa o moholo haholo.
Kolobe le yena o hlolehile, mme le yena o matla haholo.
Ha ho ya ka hlolang tlhodisanong ena!"
Nakong eo, tsa utlwa lerata le leng le tswa morao letshweleng la diphoofolo.
Ha diphoofolo di sheba morao, ha di a ka tsa kgolwa mahlo a tsona.
Tsa bona tshwene e kgolohadi e tla ka pele.
Ha Tshwene e  suthela, ke ha e bina, "Nka kgona!
Ke a tseba nka kgona.
Nka kgona!
Tshwene ya nka lerumo ya tjhetjhela morao haholo.
Ya hohela letsoho la yona morao, ya mathela pele, ya tlolela hodimo moyeng ya akgela lerumo sepakapakeng.
"Nngwe!
Pedi!
Tharo!
Nne!
Hlano!
Tshela!
Supa!
Ijoo!"
Tshwene ya lla.
Lerumo la wela fatshe ha ho balwa ho fihla ho robedi.
Tshwene e ile ya hlonama.
E ne e saretswe mme ya qala  ho dikoloha, e ngongoreha ebile e inanatha.
Empa Morena Lengau a mmolella a re: "Tjhe, Tshwene o fumana monyetla o le mong fela."
Tshwene ya tshwanela ke ho tsamaya.
Tse ding tsa diphoofolo tsa furalla tsa qala ho kgutlela lapeng.
Ha di ntse di tsamaya hwa hlahella phuthinyana/ letsanyana le tswa hara letshwele leo.
"Emang, emang.
E reng ke leke.
Nka kgona.
Nka kgona.
E reng ke leke."
Eitse ha diphoofolo di utlwa lentswe la yona, tsa qala ho tsheha.
Morena Lengau a tlola a saretswe ke kgalefo  a re, "Emisang!
Le se ke la tshehisa ka Tshepe!
Ke mang ya reng diphoofolo tse nyenyane di ka se kgone ho etsa dintho tseo diphoofolo tse kgolo di ka di etsang?
Haeba Tshepe e  batla ho ba le monyetla, e  tla fuwa sebaka seo diphoofolo tse ding di se fuweng.
Tjetjhelang morao le dumelleng Tshepe a akgele lerumo."
Tshepe a obamela morena wa hae, a retoloha a nka lerumo a le kenya molomong wa hae.
A tjhetjhela morao, mme ka matla a mmele wa hae o mosesanyane a qala ho matha.
Ha a fihla hare, a tlolela hodimo.
A kga moya, a lokolla lerumo a hweletsa a re, "Hlano le hlano ke leshome."
Lerumo la betsa fatshe.
Diphoofolo kaofela di ne di thotse.
Di ne di kopakopane.
Morena Lengau a hlalosa, "Ee, Tshepe!
Hlano le hlano ke tsela e nngwe ya ho fihla ho leshome.
Ho na le tsela tse ngata tsa ho bala ho fihla ho leshome."
Hlodisano e ne e se ya ho fumana phoofolo e kgolo kapa e matla haholo.
E ne e le hlodisano ya ho fumana phoofolo e bohlale!
Ke ka hoo Tshepe e bileng mofumahadi ha Lengau le hlokahetse.
Ka nka qeto ya ho di reha mabitso ana, Royalty le Blackie.
Royalty e ne e le sootho e tshwana le mofumahadi, ha Blackie yona e le ntsho e le ntle e ena le boya bo bolelele.
Kamehla ha ke tswa sekolong, ke ne ke  otlolla maoto le tsona.
Ka nako e nngwe ke ne ke a hlapisa ka bonna.
Royalty yena o ne a baleha a tshaba metsi.
Jwale nna le ba lelapa leso ra falla ra ya dula foleteng.
Dintja di ne di sa dumellwa moo.
Ka utlwa hothwe Blackie e lahlehile mme Royalty e hlorile e bolawa ke bodutu.
Pelo ya ka ile ya utlwa bohloko haholo.
Mose wa ausi wa ka o moholo haholo ho nna!
Jeresi ya abuti wa ka e kgolo haholo ho nna.
Mokotla wa ka o moholo.
Empa ha o moholo hakalo!
Lebanta la kgale le le nyenyane haholo ho nna!
Ena ke kapi ya popi ya ka.
Dikausu tsa ka di ntekana hantle.
Empa mmala ha se ona!
Tsena ke dieta tsa ka tse ntjha.
Di ntekana hantle  haholo.
Bona diphoofolo.
Kgomo  e re, "Muu."
Podi e re, "Mee, mee."
Pere e re, "Nei."
Kolobe e re, "Kgoo."
Kgoho e re, "Kokoko."
Ntja e re, "Hou, hou."
Rapolasi o re, "Shhhh."
Ntate orata motoho.
Ke rata motoho.
Ntate orata kofi.
Kerata lebese.
Ntate orata diapole.
Kerata dinamunu.
Ntate orata bohobe.
Rerata makwinya.
Pale ena e ka  Mohlokomedi le bookelo ba hae ba diphoofolo tsa dikgutsana.
Phato e ne e le kgwedi e patisaneng ka mosebetsi ho Mohlokomedi le bathusi ba hae ba bookelong ba diphoofolo.
Mokiti ya selemo se le seng ebile wa pele ho fihla.
O tlisitswe ka lori e tala ya kgale.
Mohlokomedi le bathusi ba hae ba ne ba hlorile ebile ba utlwela Mokiti bohloko.
Mokiti o ne a otile mme a sa thaba.
Empa kapelepele, Mokiti a fumana matla.
O ile a qala ho bapala le diphoofolo tse ding ka bookelong.
Ka tsatsi le leng ka Phato, helikhopthara e ile ya fihla bookelong.
Mohlokomedi le bathusi ba hae ba mathela ka ntle.
Ka hara helikhopthara ho ne ho na le tlowana (tlou e nyenyane) e apesitswe ka kobo.
E ne e le Ndile.
O ne a na le matsatsi a mahlano a hlahile.
Mohlokomedi o ne a fepa  Ndile lebese ka botlolo.
Kgutsana ya boraro kgweding eo e ne e le Malea.
O tlisitswe bookelong ka lori e kgubedu.
O ne a le kgwedi tse tsheletseng a hlahile.
Tshukudu Malea, le narenyana Ankere ba phakisa ho, ba imetswalle e ntshanang sa inong.
Ba ne ba tsamaya hohle mmoho.
Bosiu bo bong, bohle ba ile ba tsoswa ke ho fihla ha Abia.
Abia o ne a le kgwedi tse hlano a hlahile.
O ne a fokotse ka mora leeto le le lelele.
Ka baka la molala wa hae o molelele, Mohlokomedi o ne a tshwarela botlolo hodimo ho fepa Abia.
Mafahla a manyenyane Abele le Moitsi ba fihla mahareng a Phato.
Ditshepe tsena di ne di le dihoranyana tse mmalwa fela di hlahile.
Bathusi bohle le mohlokomedi wa bookelo ba ne ba saretswe ha Abele a hlokahala ka mora beke a fihlile.
Empa  ba  ba kgonne ho pholosa Moitsi.
Dikgutsana tsa ho qetela ho fihla ka Phato e ne e le Kopi, Kepi le Ketsi.
Madinyane ana a ne a le beke tse pedi a hlahile.
A ne a lapile haholo ha a fihla.
Mohlokomedi le bathusi ba hae, ba rata diphoofolo kaofela, le tse sebang.
Phoofotwana e neng a  e seba haholo e ne e le Lokolla.
Lokolla o ne a rata ho pata digalase tsa Mohlokomedi tsa mahlo.
Batho ba bookelong ba diphoofolo ba sebetsa ka thata ho hlokomela madinyane a  diphoofolo.
Ba tshepa hore ka tsatsi le leng dikgutsana tsena di tla kgona ho itlhokomela.
Ka nako eo di tla kgona ho kgutlela naheng.
Ho ne ho ena le moshanyana ya bitswang Abele.
O ile a iketsetsa kariki.
Abele o ne a hloka motho ya tla kganna kariki eo ya hae.
A bua le ausi wa hae Palesa ya neng a ena le popo a re, "Ke batla mokganni bakeng sa kariki yaka.
Ke kopa o mphe popo ya hao, e ka kgona ho dula  ka hara kariki."
Palesa a hana ka popo ya hae, mme seo sa etsa hore Abele a halefe haholo.
Ba qala ho hula popo, Palesa a e hula ka letsoho le le leng ha Abele a e hula ka le leng.
Letsoho la popo la kgaoha.
Palesa a ya ho mmae a lla, "Bona mme Abele o hutse letsoho la popo ya ka, mme la kgaoha hobane a ne a batla popo e kganne kariki ya hae," ho rialo Palesa.
Mme one a sa thaba ho hang ka boitshwaro ba Abele.
A nahana hore a ka ruta Abele ho hlompha dibapadiswa tsa kgaitsedi ya hae jwang.
A ba le mohopolo.
A etela motswalle wa hae wa ngaka.
A mo kopa a re, "Ke kopa o nthuse hle."
"Nka o thusa kang motswalle?"
Mma Palesa a araba a re, "Moraka Abele ha a itshware hantle matsatsing ana, o hutse letsoho la popo ya Palesa mme la kgaoha, jwale ke batla ho moruta thuto eo a ke keng a e lebala.
Hosane ke tla mo romela ho wena le popo hore o tle o kgutlisetse letsoho la yona."
"Ke kopa o mmolelle hore o tla lokela ho lefella tshebetso ya hao ya ho lokisa letshoho la popo.
Ke a tseba hore ha a na tjhelete, empa o mmolelle hore o tla lefa ka ho hlwekisa koloi yane ya hao e kgolo," ke mma Abele eo.
Motswalle wa hae a tsheha a re, "Ee!
ono ke mohopolo o motle haholo hore a tle a kgone ho lekola diketso tsa hae."
Mmaya Abele le Palesa a kgutlela hae mme ha a fihla a bitsa Abele.
A mo dudisa fatshe, a mmotsa a re, "Ha o kula kapa o lemetse o etsa jwang?"
"Ke ya ngakeng mme."
ho araba Abele.
"Ke hantle ha o tseba hoo, o lokela ho isa popo ngakeng hobane o e lemaditse."
Abele a phethisa ditaelo tsa mmae.
A fihla ngakeng a e bolella a re, "Popo ena e lemetse, mme o itse ke e tlise mona ho wena hore o tle o e fodise.
Na o ka kgona ho e kenya letsoho le letjha?"
Abele a botsa ngaka.
Ngaka ya dumela ho lokisa popo, mme ya e etsetsa letsoho le letjha ya le kenya.
Eitse ha ngaka e qeta ya re ho Abele, "Popo e na le letsoho le letjha jwale.
O tlameha ho lefa ditjeho tsa tshebetso yaka.
O na le bokae?"
"Ha ke na tjhelete ya ho o lefa hle!"
ke Abele eo.
Ngaka ya re, "Ha o sena tjhelete o tla lokelwa ke ho hlwekisa koloi yaka e ditshila.
Eo e tla ba yona tsela ya ho lefella ditjeho tsa tshebetso yaka."
Abele a tshela metsi ka emereng, mme a nka lesela le hlwekileng, a hlatswa koloi nako e telele.
Abele o ile a nka popo a e kgutlisetsa ho Palesa.
Palesa o ile a thaba haholo ho bona popo e lokile mme a re ho Abele, "Ke a leboha ha o lokisitse popo yaka."
A mo suna phatleng.
"Ke kopa  hore o ntshwarele ha ke ile ka senya popo ya hao.
Ke ne ke halefile ha o hana ho nkadima yona."
Ho rialo Abele.
Ho tloha mohlang oo, Abele a kgaotsa ho nka dintho tsa Palesa, mme a leka ka hohle hore a se mo halefele.
O ile a nahana hore ho ne ho se bobebe ho lefella popo  hore e lokiswe.
Kgomo, Podi le Ntja ba ya toropong ka tekisi ho ya reka.
Kgomo a reka thelebishene.
Podi a reka kobo.
Ntja o ne a batla ho reka dieta tse ntjha, empa  o ne a se na tjhelete e lekaneng.
Metswalle ena e meraro ya kgutlela hae ka tekesi.
Na o bone Kgomo a eme naheng a sa etse letho?
Ke hobane o ntse a nahana ka thelebishene ya hae.
Na o bone Podi a balehela dikoloi?
Ke hobane o kgathatsehile hore kobo ya hae e ka utsuwa.
Na o bone Ntja a lelekisa dikoloi?
O batla ho ya toropong hobane jwale o na le tjhelete e lekaneng ho ithekela dieta.
Bling o ne a rata papadi ya bolo ya maoto ka pelo ya hae yohle.
Hangata ha a ne a bua ka papadi ena, o ne a re, "Bolo ya maoto ke bophelo."
Bling e ne e le se seng sa dibapadi tse hlwahlwa tsa mokwetlisi Tshepo.
Mokwetlisi Tshepo o ne a kgotsofetse ka sehlopha sa hae.
Dibapadi tse ngata di ne di batla ho ba sehlopheng sena.
Papadi ya bohlokwa e ne e tlo ba palwa haufinyana.
Sehlopha se ile sa ikwetlisa letsatsi le leng le le leng.
Bohle ba ne ba thabetse papadi ena e kgolo e tlang.
Mokwetlisi wa sehlopha seo ba neng ba tla bapala le sona o ne a le lefufa haholo.
O ne a ena le mona ka katleho ya mokwetlisi Tshepo.
Bling a bapala hantle haholo qalong ya papadi.
O ne a ilo  hlaba ntlha.
Yaba o a kgotjwa.
A fosa ntlha yaba o wela fatshe!
"Bling?"
batho a hweletsa.
"Bling?"
le  Mokwetlisi Tshepo  a hweletsa.
"Ha ho se tla nkema ka pele" Bling a ipolella.
"Bolo ya maoto ke bophelo."
A ema mme a bapala ho fihlela  papadi e fela.
"Mme," Lebo o hweletsa mmae.
Mme tloho o tlo bona.
Diaparo tsena tsohle di  se di le nyenyane haholo.
Ha di sa ntekana.
"Bona sekete sa ka.
Se se nyenyane haholo," Lebo o bolella mme.
"Ee, se se nyenyane," ho rialo mme.
"O ka se fa Nomsa."
"Bona borikgwe ba ka.
Bo bo nyenyane," Lebo o bolella mme.
"Ee, bo bo nyenyane, "ho rialo mme.
"O ka bo fa Nomsa."
"Bona sekipa sa ka.
Se se nyenyane," Lebo o bolella mme.
"Ee, se se nyenyane," ho rialo mme.
"O ka se fa Nomsa."
"Bona jeresi ya ka.
"E nyenyane haholo," Lebo o bolella mme.
"Ee, e nyenyane," ho rialo mme.
"O ka e fa Nomsa."
"Bona jase ya ka ya pula.
E nyenyane haholo, "Lebo o bolella mme.
"Ee, e nyenyane," ho rialo mme.
"O ka e fa Nomsa."
"Bona dikausu tsa ka.
Di nyenyane haholo," Lebo o bolella mme.
"Ee, di nyenyane, "ho rialo mme.
"O ka di fa Nomsa."
"Bona dieta tsa ka.
Di nyenyane haholo," Lebo o bolella mme.
Ee, di nyenyane haholo," ho rialo mme.
"O ka di fa Nomsa."
"Jwale o na le diaparo tse ngata," Lebo o bolella Nomsa.
"Tjhe, diaparo tsena tsohle di kgolo ho nna."
Neo o palame baesekele le fariki ya hae.
A thula lejwe tseleng, fariki ya wela kwana, ya lla ya re, "Hoooi!
hoooi!"
Tsotang a bona fariki ya Neo e ntse e solla, yaba o a ipotsa o re, "Ebe fariki ee ke ya mang?"
A e lelekisa a ba a e tshwara.
A nka fariki a e isa moreneng.
Morena a mmolella hore  a e boloke.
Neo a utlwa sello, "Hmmm, hmmm, hmmm!"
A potela a ya sheba kamora ntlo, a thaba haholo ha a bona fariki ya hae.
Neo a bua le fariki ya hae a re, "Ha re ye, re ke ke ra hlola re palama baesekele hape."
Ho tsohile ho futhumetse motsaneng wa Malealea tsatsing leo.
Thoko o ne a dutse kariking ya ntatae.
Kariki e ne e tletse poone, le bana ba bangata.
Ba ne ba  ya hae kamora ho qeta letsheare ba sebetsa masimong.
Thoko O ne a sebetsa ka thata ho feta bana ba bang, mme o ne a le lehlohonolo haholo hobane ntatae o ne a kgona ho mo etsatsa dintho tseo bana ba bang  ba sa di fumaneng habo bona.
Ntate wa Thoko o ile a mo rekela senwamaphodi sa Fanthaphaene lebenkeleng la mme Pontsho.
"Mmm, mmm" e monate," ke Thoko eo.
E ne e le senwamaphodi seo a se ratang ka ho fetisisa.
A e habola butle.
O ne a batla hore a be a fihle lerallaneng a ntse a enwa.
Ha kariki e fihla hodima leralla, ntata Thoko a emisa karirki hore dikgomo di phomole.
"A ke le shebeng botle ba kgohlo eo re dulang ho yona," ho rialo ntate.
Re lehlohonolo ho dula sebakeng se makgethe, se hlwekileng.
A bososela mme ba tswela pele ka leeto la bona.
Letsatsi le ne le futhumetse, kariki e ntse e ya kwana le kwana ha dikgomo di ntse di e hula.
Bana ba bona ba ne ba ntse ba qoqa kamorao.
Thoko o ne tshwarwa ke boroko, o ne a batla ho paqama hodima poone a robale hanyenyane.
O ile a sheba lethini la Fanthaphaene leo a neng a le tshwere mme a nahana, "ke kgathetse ke ho tshwara lethini lena, ebe nka etsang ka lona?"
A nahana motsotswana, yaba o furuletsa lethini la Fanthaphaene hole kwana tshimong.
Wiiiiiiii!
Lethini la wela ka nqane ho tshimo.
Paqa!
fatshe, bana ba tsheha, "Hei Thoko o tseba ho akgela.
Sheba o lahletse lethini la Fantaphaene hole jwang!"
Ntata Thoko a hetla, mme a emisa kariki.
"Ke eng seo o se lahletseng tshimong yaka?"
a mmotsa.
"Ke lethini la Fantahapahene ntate," Thoko a araba.
"Hobaneng o etsa jwalo?"
ke ntate eo.
Ke ne ke se ke kgathetse ho le tshwara, le ne le etsa  menwana yaka e kgomarele.
Thoko o bolella ntatae.
"A ko mpolelle, a na ke lema diFanthaphaene tshimong yaka?"
Bana ba keketeha, "Hahaha!"
"Tjhe ntate!"
"O kile wa bona diFantaphaene di hola difateng ka hlabula?"
"Hahaha!"
bana ba ne shwele ke ditsheho kamorao kariking.
"Tjhe ntate ha ke soka."
"O kile wa re bona re kotula Fanthapaene mariha?"
Bana ba tswela pele ba tsheha, "Hihihi!
hahaha!"
"Tjhe ntate ha re soka," Thoko a araba.
"O kile wa bona re isa mathini a Fanthaphaene kariking ena yaka?"
ntate a tswela pele.
"Ho hang ntate, ha ke so bone," Thoko a araba.
"O kile wa bona re isa mathini a Fanthaphaene kariking ena yaka?"
ntate a tswela pele.
"Ho hang ntate, ha ke so bone," Thoko a araba.
Na mmao o sila mathini a Fantaphaene ho etsa motoho wa mabele Thoko?
Bana ba ne ba tsheha hoo ba neng ba se ba tswa meokgo ke setsheho.
Thoko a bona hore seo a se entseng ha se a thabisa ntatae.
"Tjhe ntate."
"Nkarabe Thoko, ke lemang tshimong ya ka?"
"O lema koro le mabele ntate."
"O nepile.
Jwale ke a ipotsa hobaneng mora ka a lema mathini a Fanthaphene tshimong ya ka empa a tseba hore ke lema koro le mabele."
Bana ba kgaotsa ho tsheha.
Ha thola ka kariking.
Thoko a sheba ntatae.
Ntatae o ne a sosobantse sefahleho, mme a re ho yena, "Theoha hona jwale o ilo batla lethini leo la Fanthaphaene o tle le lona mona hona jwale."
A buela hodimo ka lentswe le letenya.
Thoko o ne a swabile, a theoha kariking a ya tshimong.
A sheba lethini la Fanthaphaene a ba a le fumana le dutse mane le benya letsatsing.
Eitse ha a re o a le thonaka, a bona polasitiki pela lona, a ema a nahana ka polasitiki ena.
A ya a e thonaka le yona yaba o kgutlela kariking.
Ntatae o ne a mo emetse.
"O tshwereng moo?"
a mmotsa.
"Ke tshwere lethini la ka la Fanthaphaene le mokotlana wa polasitiki.
Ke hopotse hore ntate o lema koro le mabele feela, ha a leme mathini a Fanthaphaene, le mekotlana ya polasitiki tshimong ya hae."
"Ke motlotlo ka wena mora ka," ke ntata Thoko eo.
"Ha re yeng tshimong kaofela he, mohlomong re tla fumana mathini, mekotlana ya dipolasitiki le ntho tse ding tseo re sa di lemeng."
"Ee, ke mohopolo o motle oo ntate."
Thoko a araba.
Bana ba opa diatla, ba theoha kariking mme ba mathela tshimong.
Ba ile ba fumana mekotlana ya polasitiki, mathini le mabokoso, "Hona ha ho a tlameha ho lengwa tshimong."
Ha ba kgutlela kariking ba ne ba tshwere matlakala a mangata.
"A kenyeng ka mona kaofela ha ona," ke ntate eo.
"Re tla a isa hae re ilo a tjhesa.
Ha re batle matlakala tshimong.
Ha di a lokela mobu."
"Ee!
Ee!"
bana ba hweletsa mme ba kgutlela kariking.
Ntata Thoko a letsa molodi, dikgomo tsa tsamaya.
Ntata Thoko a mmotsa a re, "Thoko, na o nahana hore tshimo e Thabile jwale?"
"Ee!
ntate, le nna ke thabile, a tjho jwalo a ntse a bososela."
Enwa ke Palesa.
Lebitso la hae le bolela 'palesa' ka  puo ya habo, ya  Sesotho.
Hoseng Palesa o bua le sefate sa dilamunu.
"Sefate sa dilamunu, ka kopo hle, re fe dilamunu tse ngata."
Palesa o ya ka maoto sekolong.
Ha a le tseleng, o re ho jwang, "Ka kopo hle jwang, hola o be motalana o se ke wa omella."
Palesa o feta dipalesa tse hlaha.
"Dipalesa, ke a leboha ka mebala ya lona e kganyang."
Sekolong, Palesa o bua le sefate se senyenyane.
"Sefate, ka kopo hle, hola ho be le makala a maholo hore re kgone ho balla tlasa moriti wa hao."
Palesa o bua le moedi wa difatjana tse potileng sekolo sa hae.
"Ka kopo hle, o hole o le matla mme o thibele batho ba babe hore ba se kene ka hare."
Ha Palesa a kgutlela hae ho tswa sekolong, o etela sefate sa dilamunu.
"Ebe dilamunu tsa hao di se di butswitse?"
ho botsa Palesa.
"Dilamunu di sa ntse di le tala."
ho araba Palesa.
"Ke tla o bona hosane sefate sa dilamunu.
Mohlomong hosane o tla be o ntshwaretse lamunu."
Nna le motswalle wa ka Kiki re rata ho sibolla dintho tse ntjha mme re tseba sebaka seo re dulang ho sona ka botlalo.
Ha re tloha sekolong,  re ile ra qoqa ka dibaka tseo re ka di sibollang tsatsing leo.
Ra nka qeto ya ho paroletsa lebaleng le leholo le bulehileng haufi le seporo sa terene sa kgale,  leha ntate wa Kiki a ile a re hlokomedisa ho se tsamaye moo.
Ka mora nakwana,  ra bona monna e molelele ya apereng jase e telele a tla a tsamaya butle ka mora rona.
Re ile ra tsamaya butle ho sheba monna eo.
Letlalo la hae le ne le tletse dihloba.
Dipounama tsa hae di ne di le nyenyane haholo ho kwahela meno a hae a masootho.
O ne a na le lebadi le tebileng ka lehlakoreng le leng la sefahleho sa hae.
Monna eo o ne a re setse moaro!
Re ile ra nka qeto ya ho ema ho shebana le moditjhaba enwa.
Pelo ya ka e ne e otlela hodimo hoo ke neng ke nahana hore a ka e utlwa Ka mo tadima,  ka bona sebopeho le diaparo tsa hae.
O ne a sa rate tsela eo ke neng ke mo shebile ka yona.
A hweletsa,  "O ntjhebileng moshemane?"
Ka ona motsotso oo,  ra furalla ho baleha.
Ke ne ke se lebelo haholo.
O ile a ntshwara ka hempe a nkgulela morao hampe ka letsoho le le leng.
Monna eo o ile a ntiisa hoo ke ileng ka nahana hore dikgopo tsa ka di tla robeha.
Empa motswalle wa ka Kiki o ile a phonyoha.
Monna e molelele eo o ile a mphahamisa jwaloka pampiri e sosobaneng.
O ile a nkakgela ka hara vene e neng e pakile thoteng.
Yaba o palama ka pele veneng.
Monna e mong ka hara vene o ile a nkwala mahlo ka lesela a ba a ntlamella matsoho ka morao.
Yaba mokganni o tloha ka lebelo le tshwanang le la ambulense.
Monna ya neng a le haufi le nna a nkwahela sefahleho ka lesela le metsi.
Mokedikedi o leseleng o ne o nkga hamonate,  mme wa nketsa hore ke tshwarwe ke boroko ke be ke tsekele.
Ka kgaleha.
Ha ke phaphama ka iphumana ke dutse fulurung ka hara phaposi e lefifi e nang le ditepo tsa sekgo le ditweba.
Ke ne ke se ke sa kwahela sefahleho.
Lemati la phaposi e lefifi le ile la bulwa ka lerata,  mme monna a kena a nkile sejana.
E ne e le monna elwa ya neng a ntlamme matsoho a ba a nthobatsa.
"Dijo tsa hao ke tsena.
Ho molemo hore o je hobane o tlo nka leeto le le lelele," ha rialo monna eo.
O ile a kgaola thapo e neng e ntlamme matsoho ka thipa e bohale e neng e leketlile lebanteng la hae.
Eitse ha ke utlwa lentswe 'leeto'ka nka qeto ya ho ja hore ke be le matla ho ipholosa.
Ha ke ntse ke ja,  monna eo o ne a dutse pela ka a ntse a tsuba sakerete.
Mosi o ile wa tlala phaposi yohle.
Pele ke qeta ho ja,  ho ile ha ba le ho kokota monyako.
Banna ba bang ba babedi ba ile ba kena ba hulanya moshanyana.
E ne e le Kiki!
Le yena ba ile ba mo tshwara.
Jwale ka bobedi re kwalletswe ka phaposing e lefifi.
Ke ile ka utlwisisa hore monna e molelele e mobe e ne e le moetapele wa sehlopha.
O ne a fana ka ditaelo ho ba bang ba babedi.
Empa monna ya ntliseditseng dijo o ne a bonahala a sa thabela seo ba neng ba se etsa.
Ka mora nakwana,  ra utlwa ba qhwebeshana ka ntle ho phaposi,  Moetapele a ba kgarumela,  "Ha ke kgathalle hore na le tseba lelapa labo.
Le ke ke la kweneha hona jwale."
Ho qhwebeshana hoo ha etsa hore re elellwe hore e mong wa bona o a re tseba.
Ke ne ke maketse hore na ke mang.
Kiki a re,  "Re tlameha ho fumana tsela ya ho phonyoha.
Batswadi ba rona ha ba na tjhelete eo ba ka e lefang."
Ka tlamolla motswalle wa ka kaha re ile ra ba lehlohonolo.
Banna ba tswella ho se utlwane mme ba qala ho lwana.
Ra qala ho tlamolla diboutu tsa lemati le ka hara phaposi re kgutsitse mme ra qala ho batla tsela ya ho phonyoha.
Ra bona kganya e tshesane e hlahile pakeng tsa mapolanka a kgale a kokoteletsweng leboteng.
Ra hula lepolanka ho fihlela dipekere di be di tswa leboteng le foforehang.
Ra hula lepolanka le leng,  le leng hape,  ho fihlela kganya ela e hlahileng hasesane,  e hlaha haholo ho kganya ho feta.
Ho ne ho na le fenstere e nyenyane e pshatlehileng pakeng tsa mapolanka ao!
Ka potlako ra nka qeto Kiki o ne a le lebelo ebile a le monyenyane ho nna,  kahoo,  o ne a a tla matha ho ya batla thuso.
Ra kwahela kgalase e pshatlehileng ka hara foreimi ka dibaki tsa rona tsa sekolo,  mme ka mo thusa ho mo phahamisa.
Kiki o ile a itshwasolla a tswa ka fensetere.
E ne e se hole haholo le fatshe kantle,  mme ka mo utlwa a tshetemela fatshe,  a bile a hemela hodimo.
Yaba o ile.
Ka nako ena banna ba ne ba se ba utlwile lerata leo re le entseng,  ebile re raha lemati hore le tswe diboutu.
Ba itahlela ka phaposing ba ema motsotso ba shebile fensetere.
Ba mathela ka ntle,  ba sututsana,  ba sa tsebe na ba lebe kae.
Banna ba ne ba halefile haholo,  Haholoholo moetapele e mobe.
A ntjhapa,  a wheletsa,  "Batswadi ba tla lefella sena!"
Banna ba kokotella mapolanka hape hoodima fensetere ba ba ba nnotlella ka phaposing.
Empa ba ne ba ntse ba sa dumellane hore na ba etseng—Ka ba utlwa ba qhwebeshana hape.
Monna ya tsubang haholo o ne a batla ho ntokolla.
Mokganni o ne a tshwenyehile hore motswalle wa ka o tla kgutla mme a tle le mapolesa.
Moetapele o ne a batla tjhelete ya phapanyetsano ya ho re kwetela.
E ne e se ka ho ke ke ha etsahala,  ha ke utlwa ho kokotwa hasesane fensetereng.
Lentswe la motho e moholo la re,  "O se ke wa tshaba.
Mapolesa a se a le teng.
Paqamang fatshe,  le ikwahele dihlooho,  le se ke la sisinyeha."
Ha ke na bonnete hore ho ile ha etsahalang ka mora moo.
Ntho e nngwe le e nngwe e ile ya etsahala!
Banna ba ile ba makala haholo ha mapolesa a ikakgela ka phaposing eo ba neng ba le ka hara yona.
Ho ne ho le lerata la ho hweletsa le medumo ya sethunya.
Lepolesa la mme le ile la bula lemati le kenang phaposing eo ke leng ka hara yona.
A mphahamisa,  a ba a nkapesa kobo.
A re ho nna,  "Motswalle wa hao o bile lehlohonolo.
O ile a fumana mmila o moholo haufi le sebaka sena.
Re ne re kganna ho lekola ha a tla mathela ka tseleng.
Ka mora ho utlwa pale ya hae,  ra bitsa mapolesa a mang ho tla thusa,  mme ba tla ho tla rutela dinokwane tsena ba bangata!"
Banna ba bararo ba ile ba tshwarwa,  ba tlangwa ka mahlahahlela mme ba kenngwa ka veneng.
Ka kena ka koloing le lepolesa la mme.
A nkisa lapeng ho batswadi ba ka ba neng ba tshwenyehile.
Ka mora tsatsi leo,  nna le Kiki ra dula re itlhokometse ka nako tsohle ha re nka leeto ho ya sibolla tse ntjha.
Tlou e le nngwe e ilo nwa metsi.
Dithutlo tse pedi di ilo  nwa metsi.
Dinare tse tharo le dinonyane tse nne le tsona di ilo nwa metsi.
Diphuthi tse hlano le dikolobe tsa naheng tse tsheletseng di ya metsing.
Diqwaha  tse supileng di mathela metsing.
Dinqanqane tse robedi le dihlapi tse robong di sesa ka metsing.
Tau e le nngwe e a  rora.
E batla ho nwa metsi.
Ke mang ya tshabang tau?
Tlou e le nngwe e nwa metsi le tau.
Lebitso la ka  ke Sello.
Ke na le metswalle e mene.
Mabitso a bona ke Zizo, Lele, Sisa le Ayanda.
Motswalle waka Zizo o rata ho bapala bolo ya maoto.
Motswalle wa ka Lele o rata ho sesa.
Motswalle wa ka Sisa o rata ho bapala boleke maipatile.
Motswalle wa ka Ayanda o rata ho bala.
Nna?
Ke rata ho etsa dintho tsohle tseo ba di etsang.
Ke bapala bolo ya maoto le Zizo.
Ke sesa le Lele.
Ke bapala boleke maipatile le Sisa.
Tloho, motswalle, wena o rata ho etsang?
Tloho, o tlo bapala bolo ya maoto le rona.
Tloho, o tlo sesa le rona.
Tloho, o tlo bapala boleke maipatile le rona.
Tloho, o tlo bala le rona!
Selemeng o rata dikatse.
Ho na le dikatse tse ngata ha habo.
Selemeng o na le katse e le nngwe e ntsho.
Katse ena e  ja nama e ngata.
Selemeng o na le katse e le nngwe e nonneng.
Katse ena e ja tsohle.
Katse ya boraro e hlwella sefateng, mme e a tshwaseha.
Selemeng o palama sefateng.
O tshwaseha le katse ya boraro hodima sefate.
Mme wa hae o lokela ho mo thusa  le katse e tshwasehileng ho theohela fatshe.
Selemeng o na le katse tse pedi tse botswa.
Di paqama kantle letsatsi ho pota.
Selemeng o na le dikatse tse tharo tse mafolofolo.
Di tsoma ditweba ka phaposing ya ho phehela bosiu kaofela.
Selemeng o na le ntja e le nngwe.
Lebitso la yona ke Putswa.
Putswa ha a na metswalle, mme o hlorile.
Dikatse tsa Selemeng ha di rate Putswa.
Di mo lelekisetsa kantle.
Putswa a baleha.
Selemeng o fumana Putswa mme o mo kgutlisetsa hae.
Dikatse ha di a thaba ke hoo.
Ha di batle ho bona Putswa hape.
Selemeng ona le katse tse kae?
O na le dikatse tse robedi.
Selemeng o na le dintja tse kae?
O na le ntja e le nngwe.
Putswa o ho kae jwale?
Kgalekgale modimo wa lehodimo Nyame o ne a notlelletse dipale tsohle ka hara lebokoso la patsi hodimodimo mahodimong.
Batho lefatsheng ba ne ba se na dipale, mme ba hlorile ke hoo.
Ba kopa Anasi sekgo se bohlale ho ba thusa.
Anansi a loha thapo e telele e mamarelang.
A palama thapo ena a ya hodimo lehodimong.
"Ke kopa dipale hle," a kopa modimo wa lehodimo, empa Nyame a tsheha Anansi a re, "Dipale tsena di theko e phahameng haholo, o ke ke wa  kgona ho di lefella sekgonyana ke wena."
"Di bitsa bokae dipale tseo?"
ho botsa Anansi.
"O tla lokela ho ntlisetsa diphoofolo tse tharo tse sa tlwaelehang, tse bohale," ho rialo Nyame.
"Ntlisetse lengau le meno a bohale jwaloka disabole, kokonyana e fofang e hlabang batho, le noha e kwenyang batho ba felletse."
A tsheha, a nahana hore dipale tsa hae di bolokehile.
Jwale Anansi a theohela fatshe ka thapo ya hae e mamarelang ho kgutlela lefatsheng.
A nahana a nahanisisa, yaba o tla le leqheka.
A epa mokoti o tebileng, a o kwahela ka makala hore o patehe, mme a ya hae ho ya ja dijo tsa mantsiboya.
Hoseng ho ne ho ena le lengau le wetseng ka mokoting.
Le ne le ngwapangwapa ka matla le leka ho tswa ka mokoting.
"E re ke o thuse motswalle wa ka!"
ho rialo Anansi.
"Robala feela mona hodima dithupa ke tla o hula."
Anansi a loha thapo ya hae e mamarelang ya thatela nkwe le dithupa, ya e hulela lehodimong ho ya e bontsha modimo wa lehodimo.
Nyame a tsheha feela a re, "Di kae tse ding tse pedi?"
Anansi a kgutlela lefatsheng ho ya nka phoofolo ya bobedi.
A nahana a nahanisisa, mme a tla le leqheka.
A nka nkgo e tletseng metsi a ya sefateng se dulang dikokonyana tsa mefutafuta.
A nka metsi a ya sehlaheng seo di dulang ho sona.
A hasa metsi sehlaheng kaofela.
Ha a qeta a seha lekala la sefate sa panana a e tshwarela ka hodima hlooho ya hae, yaba o itshela ka metsi ohle a setseng.
A bitsa dikokonyana a re, "Dikokoyana!
Tlohong le tlo bona!
Pula e a na!
Phakisang le kene ka hara nkgo ena yaka e tla le boloka le omme kaofela ha lona."
Dikokonyana di ne di sa rate ho ba metsi, yaba di kena hara nkgo ya Anansi.
Anansi a phakisa a loha thapo ya sekgo molomong wa nkgo hore dikokonyana di se kgone ho tswa.
A di isa lehodimong a ya di bontsha modimo wa lehodimo, empa Nyame a re feela, "E kae ya ho qetela?"
(O ne a se a sa tshehe jwaloka pele jwale).
Jwale Anansi a boela a kgutlela lefatsheng hape.
A nahana a nahanisisa, empa o ne a sa kgone ho tla le leqheka, yaba o botsa mosadi wa hae ya ileng a tla le leqheka le letle.
Ba ile ba fumana lekala le letenya le lelelele le difate tsa morara tse tiileng.
Ha ba fihla molapong oo noha e dulang ho ona, ba qala ho qabana.
"Lekala lena le lelelele!"
"Tjhe ha le lelelele!
"Ee le lelelele!"
E se kgale noha ya tswa, ya botsa hore ekaba ba qabanelang, "Ha re utlwane le mosadi wa ka," ho bolela Anansi.
"O re thupa ena e telele ho o feta, empa ha ke dumele."
"Lejwale ke motelele ho feta thupa eo!"
ho rialo noha.
"Ke mo telele haholo!
Ke noha e kgolohadi!
A ko behe thupa ya hao pela ka o mmethe!"
Jwale Anansi a etsa seo, a tlamella noha thupeng ka sefate sa morara hore e tsepame.
Eitse ha a se e tlamelletswe, Anansi a isa noha ho Nyame.
Nyame o ile a dumela hore Anansi o phethisitse tsohle tseo a neng a lokela ho di phethisa.
A ya lebokosong la hae la patsi a bula sekwahelo mme a fa Anansi dipale tsohle.
Anansi a isa dipale bathong a le motlotlo.
A di bolella mosadi wa hae le diphoofolo tse ding le batho.
Dipale di etseditswe ho qoqwa, e seng ho bolokwa ka lebokosong la patsi.
Ho thwepolasing e nyenyane ya motsanao monyenyane…
…ho kile ha phelatsuonyana ebitswang Daisy.
"Ha ke hola ke batla ho fofela hodimo, hodimodimo sepakapakeng."
Ho rialo Daisy.
Empa ditsuonyana tse ding tsa mo tsheha.
Tsa re, "O na le mehlolo.
Ha re sa tla bapala le wena."
"Daisy, kaofela ha rona re ka otlanya mapheo a rona, empa ho boima hore ditsuonyana di ka fofa," Mme a rialo.
Daisy a se ke a tela.
Tsatsi le leng le leng aikwetlisa, a otlanya mapheo a hae.
Phathaphatha, phathaphatha, a otlanya mapheo jwaloe mpa a sa kgone ho tlohafatshe.
Ha antse a ikwetlisa jwalo, a ipona e ka o se a fofa hodimo sepakapakeng mme a shebela ditsuonyana tse ding tlase.
A ipona a fofa a feta pela dirobele a feta pela mafokotsane.
Dinonyana di ne di tla re, "Kgele!
Tsuonyana e ka fofa!"
Ka mehla, phathaphatha, phathaphatha Daisy a otlanye mapheo a hae.
O ne a phahama fatshe empa a boele a we hape.
"Ha ke sa tla kgona ho fofa."
Daisy a llela mmae.
"Ba bang ba nepile."
"Daisy, o fapane le ditsuonyana tse ding.
Ha di batle ho fofa empa wena o batla ho fofa!
O ka etsa seo."
Mme a rialo.
Ka tsatsi le hlahlamang Daisy a hlwella hodima hoko ya dikgoho mme a phathaphatha, phathaphatha, a phathaphatha, a phathaphatha mapheo a hae.
A fofela sebakeng a phathaphatha mapheo a hae... A phathaphatha mapheo a hae...
PUTLA!
Ditsuonyana tse ding tsa shwa ke ditsheho.
"Ka, Ka, Ka!
Re o bolelletse!
Ditsonyana ha di -ha di fofe!"
Empa ka tsatsi le hlahlamang Daisy ahlwella hodimo haholo.
A hlwella hodima sehlohlolo sa ntlo ya rontable.
Phathaphatha, phathaphatha, Daisy a otlanye mapheo a hae.
A fofela hodimo sepakapakeng a otlanya mapheo a hae... a otlanya mapheo a hae... a otlanya mapheo a hae...
A tswelapele ho fofa!
Moya wa utlwahala tlasa mapheo mme wa matlafatsa mapheo a hae yaba o fofela hodimo, hodimodimo!
Dirobele le mafokotsane tsa re, "Mohlolo o makatsang.
Tsuonyana e fofang?"
Ditsuonyana tse ding tsa lakatsa ho tshwana le yena.
Tsa re, "Kgele Daisy, o a makatsa ruri!"
Tshepo o hloka yunifomo e ntjha ya sekolo.
Ntatae o mo isa mmarakeng.
Tshepo o bona moshanyana a apere hempe e ntle.
"Ke hempe e ntle haholo eo," Tshepo a nahana.
"Ke lakatsa eka nka be ke na le hempe e tshwanang le ya moshanyana eo,"  Tshepo a rialo.
"Bona, o rekisa dihempe tsela tse ikgethang," Tshepo a rialo.
"Ntate, ka kopo hle, nthekele yona," a kopa.
"Tshepo, ke lokela ho reka yunifomo ya hao," ha rialo ntatae.
"Ha ke na tjhelete e lekaneng ho reka hempe eo," ntatae a rialo.
Ntate wa Tshepo o lefella yunifomo.
O maketse ha a bona a fumana tjhelete e kgutlang.
Ho na le tjhelete e lekaneng ho reka hempe!
Ke letsatsi la lehlohonolo la Tshepo!
Ebe o tla kgetha hempe efe?
Kgalekgale, ho ne ho se phoofolo e nang le maoto.
Kaofela ha tsona di ne di hosha fatshe.
E ne e le batho feela ba neng ba na le maoto hobane Maguru o ne a fanne ka maoto ho batho.
Tsatsi le leng, Maguru a nka qeto ya ho fa phoofolo e nngwe le e nngwe maoto.
A tsamaya hohle motseng a hweleditse ka sebuelahole.
O ne a batla phoofolo e nngwe le e nngwe e tsamaye jwaloka motho.
Diphoofolo di ne di thabile ha di utlwa hore di tla fuwa maoto.
Phoofolo ka nngwe e ne e batla maoto hore e kgone ho tsamaya le ho matha.
Di ile tsa bina, tsa tsoka mehatla tsa otlanya mapheo a tsona.
Diphoofolo tsa bokana mme tsa buisana ka hore na ho thata jwang ho hosha.
Lefatshe le ne le ngwapa dimpa tsa tsona.
Maoto a ne a tla di thusa ho ema le ho bona hole, jwaloka moo batho ba etsang kateng.
Ha letsatsi le fihla, diphoofolo tse ngata tsa hosha ho ya ntlong ya Maguru ho ya fumana maoto a tsona.
Dithuhlo, ditau, ditlou, mebutlanyana, dikwena, le dinonyana tsa ema mola tsa emela ho fuwa maoto.
Phoofolo e nngwe le e nngwe e ile ya fuwa maoto a mane.
Dinonyana di ile tsa fuwa maoto a mabedi nonyana ka nngwe.
Diphoofolo di ne di bonahala di sa tlwaeleha ha di na le maoto.
Tse ding  tsa tantsha ka thabo.
Tse ding di ne di na le bothata ho tsamaya ebile di wela fatshe.
Di ne di tsamaya motseng di ikonkela batho.
Diphoofolo tsohle tsa re, "Re ke ke ra hlola re hosha hape."
Phoofolo ya ho qetela moleng e ne e le lefokolodi.
Maguru a botsa, "Ebe ho na le e mong ka mora hao?"
"Tjhe, ke nna wa ho qetela," ha araba Lefokolodi.
Maguru o ne a nahana, "Ebang ho se e mong hape, ke tla etsa jwang ka maoto aa?"
Maguru a fa Lefokolodi  maoto ohle a setseng.
Lefokolodi a tsamaya a thabile haholo hobane a ne a na le maoto a mangata.
"Ke tla tsamaya ka potlako ho feta e mong le e mong wa bona," a nahana.
Hang ha Lefokolodi a tsamaya, noha ya tla ntlong ya Maguru.
"Maguru, ka kopo hle, a ko mphe maoto," ha kopa Noha.
"Ke fanne ka maoto ohle.
O ne o le kae?"
ha botsa Maguru.
"Ke setswe," Noha a araba.
Maguru o ile a sheba ka tlung ya hae hore na ho ne ho se maoto a setseng.
Empa ha a ka a fumana letho.
Maguru o ile a tswa mme a re, "Tshwarelo, Noha, ha ho  na maoto a setseng."
Noha a tlameha ho hosha ho ya hae a sa fumana maoto.
Ho tloha tsatsing leo Noha ha sa robala haholo.
O dula a emetse monyetla o mong wa ho fumana maoto.
Ntlo yeso e naheng ya Congo.
Ke e rata haholo.
Re ne re ena le ntlwana ya rona.
Re ne re ena le kamore ya rona  ho tola.
Re ne re ena le tshimo.
Ke ne jala tsimong eo ke iketseditseng yona.
Mme are ho nna, "Mme wa ka o nthutile ho jala, mme jwale le nna ke ruta wena."
Ke ile ka jala ditamati le moroho.
Ke entse mosebetsi ona ke le mong.
Ke ne ke isetsa mme ditamati mme yena a re, "Ke a leboha."
Ha re na tshimo mona Afrika Borwa.
Kgalekgale ho ne ho dula nwanana eo lebitso la hae e neng e le Moitheri.
Moitheri e ne e le ngwanana ya buang haholo.
Mme wa Moitheri o ne a ile a mo hlokomedisa hore a se bue haholo, empa Moitheri ha a ka a mamela.
Ka tsatsi le leng, rakgadi wa Moitheri a kula.
O ne a dula phuleng e ka mose wane ho motse wa bo Moitheri.
Mme wa Moitheri o ne a tshwere ka thata tsatsing leo.
E ne e le bosiu nakong eo a fang Moitheri dijo hore a di isetse rakgadi wa hae ya kulang.
Tseleng Moitheri a kopana le Kgokgo, wa lefiritshwane ya neng a ikgakantse eka ke motho.
Kgokgo a mmotsa hore na o nkileng.
Moitheri a araba, "Nama, mahe le lebese."
Mme wa Moitheri o ne a ile a mo hlokomedisa hore a se ke a bua hore na o tshwereng.
Moitheri o ile a boela a bolella Kgokgo hore rakgadi wa hae o a kula ebile o mo isetsa  dijo.
Kgokgo a qala a rothisa mathe ha a nahana ka nama eo Moitheri a tshwereng.
A matha ka potlako pele ho Moitheri ho ya ha rakgadi wa hae.
O ile a kwenya rakgadi wa Moitheri a be a ikwahela ka kobo ya hae.
Ha Moitheri a fihla, ke ha ho thotse ntlong.
A kena ka hara ntlo a hweletsa, "Rakgadi, o hokae?"
Ha a sa utlwe lentswe la rakgadi wa hae, Moitheri a kenella phaposing e ka hare moo rakgadi wa hae a neng a robetse teng.
O ile a makala ha  a bona motho e mong a ikwahetse ka kobo e kgolo.
"Rakgadi, hobaneng ha ditsebe tsa hao di le kgolo hakana kajeno?"
ha botsa Moitheri.
Kgokgo a arabela a le ka tlasa kobo e kgolo, "Hore ke kgone ho o utlwa hantle."
Moitheri a botsa hape, "Rakgadi, hobaneng ha mahlo a hao a le maholo hakana kajeno?"
Kgokgo a arabela, "Hore ke kgone ho o bona hantle."
Qetellong Moitheri a botsa, "Rakgadi, hobaneng ha molomo wa hao o le moholo hakana kajeno?"
Kgokgo a araba, "Hore ke kgone ho o kwenya."
Kgokgo a qhoma betheng a kwenya Moitheri.
Ka hobane Moitheri o ne a bua haholo, o ile a nna tswela pele ho bua leha a se a le ka mpeng ya Kgokgo.
O ne a botsa dipotso tse ngata.
Qetellong, Kgokgo o ne a kgathetse ke dipotso tse ngata tsa Moitheri ha a tla qetella a mo tshwetse.
Moitheri le rakgadi wa hae ba ile ba pholoswa ke baahi.
Ho tloha tsatsing leo, Moitheri ha a ka a hlola a bua haholo le batho bao a sa ba tsebeng.
Enwa ke Palesa.
Ke titjhere wa ka.
Palesa o tsamaya ka dithupa.
Enwa ke Thapelo.
Ke sebohodi seo ke se ratang haholo sa seyalemoya.
Thapelo o na le mathata ka mahlo a hae.
Enwa ke Teboho, ke moahisane wa ka.
Teboho ke molemi.
Teboho ha a utlwe ditsebeng.
O bua ka matsoho.
Enwa ke Setjhaba.
Ke sebapadi sa bolo ya maoto se hlwahlwa sekolong sa ka.
Setjhaba ha a na matsoho.
Empa o hlabela sehlopha sa rona dintlha tse ngata!
Kgalekgale ho ne ho ena le lelapa le neng le dula le thabile.
Bana ba lapa lena ba ne ba sa rate ho lwana.
Ba ne ba ikokobeditse, mme ba ne ba thusa batswadi ba bona ka mosebetsi wa ka tlung le wa masimong.
Ba ne ba etsa mesebetsi ya bona bosiu feela.
Feela ba ne ba sa dumellwa ho atamela mollo…
Empa e mong wa bashanyana o ne a lakatsa ho tswela kantle letsatsing.
Tsatsi le leng takatso ya hae ya ho tswela kantle ya eba matla hoo baenae ba ileng ba mo kgalema hore a se etse seo hobane o tla qhibidiha.
Empa ha a ka a mamela, mme o ile a qhibidiha ke letsatsi le neng le tjhesa haholo.
Bana ba kerese ba lla ha ba bona ngwana habo bona a qhibidiha.
Kamora sena, ba rera ho nka kerese e qhibidihileng ho bopa nonyana ka yona.
Ha ba qeta ba nka nonyana ba e beha thabeng e hodimodimo.
Eitse ha letsatsi le ntse le phahama nonyana ya fofa, ya bina mahlaseding a letsatsi la hoseng.
Ke rata ho bapala bolo ya maoto.
Ke rata ho bapala papadi ena le Thando, Nhlanhla le Ben.
Mme wa ka ke enwa.
Ke rata mme wa ka.
O a nqabola.
Ke rata Modimo hobane ke mmopi wa ka.
Ke rata sekolo hobane matitjhere a nthuta tseo ke lokelang ho di tseba.
Ke rata le ho bapala le dintja hobane ho a thabisa.
Ke rata matsatsi a tswalo hobane ke rata ho keteka.
Le nna ke a ithata hobane…
… hobane ke a ithata!
Hee!
Ho na le kgomo e ntle lapeng leso.
E na le lenaka le le leng feela, mme ha e na mohatla.
E nonne, mme e na le mpa e kgolohadi.
Ke kgomo e matla haholo.
Modisana o rata kgomo ena ho feta tse ding.
Ha dikgomo tse ding di fula mmoho, yona e fula e le nngwe.
Kgomo ena e tseba ho lwana, dikgomo tse ding di a e hlompha.
Ha o ne o ka kopana le kgomo e jwalo, o ne o ka etsang?
Keke o ne a dutse moswinking wa hae oo a o ratang haholo.
E ne e le moswinki o monate ho feta e meng sekolong sa hae.
Keke o ne a isa moswinki pele le morao butle.
Ha a ntse a o tsamaisa jwalo, moswinki wa qala ho phakisa, mme a iphumana a se a le hodimodimo.
Keke o ne a se a le hodimo haholo, a sheba fatshe mme a re, a hweletsa.
"Shebang ke hodimo ha ka kang."
O ne a thabile ho ba hodimo jwalo, a kgona ho bona motsana ohle.
Keke o ne a le hodimo jwaloka dinonyana tse neng di fofa ka hodima masimo a koro.
Kamora nakwana, Keke o ne a se a batla ho theoha, empa moswinki o ne o sa batle ho ema.
"Jo!
jo!
jo!"
a hweletsa.
"Ha ke kgone ho emisa moswinki ona."
Moswinki wa nna wa ya pele le morao, hodimo le tlase.
Keke o ne a tshohile.
"Ekaba moswinki ona o tla nkisa kae?
Nka nna ka fihla kgweding.
Ke tlamehile ho theoha," a rialo a lla.
Yaba Keke o tlohela moswinki mme a wela fasthe.
"Jo nna!"
Bana ba bang ba hweletsa.
"Keke o wetse fatshe, mme o lemetse hlooho."
"Itjhu!
itjhu!"
a lla.
Bana ba bang ba ne ba tshwenyehile haholo.
Keke o ne a sa tsebe hore a etseng.
"Hiii!
hiii!
Hiii!"
a lla.
Bana ba boneng ha Keke a wa ba ya bitsa mosuwetsana.
"Mofumahatsana Mpho tloho kapele!"
ba hweletsa.
"Keke o wele moswinking mme o lemetse hloohong."
Mosuwetsana Mpho a mathela moswinking, a kuka Keke mme a mo suna hlooho.
Keke a bososela.
"Ke ikutlwa ke le betere jwale, nke ke ka pheta ke bapalla moswinking ona hape, ha ke sa batla ho ya kgweding."
"Nakong e tlang, ke tla palama le wena moswinking Keke," ho rialo mosuwetsana Mpho.
"Rea tla ya kgweding mmoho."
Katse ya ka e kae?
A na e ka tlasa bethe?
A na e ka hodima khabotho?
A na e ka mora sofa?
A na e pela moqomo?
A na e ka hara seroto?
A na e kantle?
Ke ena!
Motseng wa heso ho na le monna ya bitswang ntate Noko, mme o na le katse e bitswang Safi.
Ha a ya mosebetsing o siya lemati le butswe.
Safi o dula monyako ho lebella ntlo.
Ha ntja ya moahisane e atamela, Safi o a e tshosa.
Ntja e a baleha.
Ha moahisane a kokota monyako, Safi o itokisetsa ho mo ngwapa.
Moahisane o a retoloha a balehe.
Ha Safi a lapile, o kwala lemati.
A je dijo tsa hae.
Kamora moo, o tlolela hodima soufa a robale.
Ha ntate Noko a kgutla mosebetsing Safi o a ikotlolla, mme a mo amohele ka thabo.
Ntate Noko le Safi ba dula fatshe mme ba bale dikoranta.
Ha nngwe ka letsatsi bese e kgolo ya botala ba lehodimo e ema motseng wa habo Thabo ho palamisa batho ba yang toropong.
Thabo ha a so bone bese e kgolo hakalo.
O bala difensetere tse robong tsa bapalami le fensetere e le nngwe ya mokganni.
"Ho tlamehile ho ba le mela e 9 (robong) ya bapalami  bonyane ditulo tse tsheletseng mola ka mong," Thabo a nahana.
Haeba Thabo o nepile, bese e kgolo e botala ba lehodimo e ka palamisa bapalami ba ba kae?
Hosane, mmae Thabo o mo isa toropong ho yo reka yunifomo e ntjha ya sekolo.
Mmae Thabo o rekisa tosene ya mahe ka R15.
Dibekeng tse ngata o fumana R450.
O lokela ho rekisa ditosene tse kae tsa mahe hore a fumane R450?
Dibekeng tse 4 tse fetileng, o kgonne ho boloka halofo ya tjhelete ya hae ho lefella yunifomo e ntjha ya Thabo.
Na o ka bala hore mmae Thabo o bolokile tjhelete e kae ka dibeke tse 4?
E se e batla e le kgwedi tse tharo Thabo a qetetse ho palama bese.
O tatile!
Hosane ke letsatsi le leholo!
Ka hora ya bosupa o se a le betheng, empa o sitwa ho kgaleha.
Kelello ya hae e a matha.
O nahana ka leeto la ho ya toropong.
E se e le halofo ka mora hora ya borobong, empa Thabo o ntse a tonne mahlo!
Hoseng ho hong le ho hong, mmae Thabo o mo tsosa ka hora ya bosupa.
Empa kajeno, leha a robetse ka hora ya leshome nngwe bosiu, ka hora ya botshelela, o ne a se a tshohile.
Ka hora ya bosupa o ne a se a hlapile a apere a se a loketse tsela!
Thabo o robetse nako e kae bosiung bo fetileng?
Ka kotara pele ho hora ya borobedi Thabo le mmae ba ya setopong sa bese.
Bese e kgolo e botala ba lehodimo e tshwanetse ho fihla ka hora ya borobedi.
Mmae Thabo o sheba tshupanako ya hae.
Bese e kgolo ya botala ba lehodimo e saletse morao ka metsotso e leshomehlano.
A ipotsa a re: "Empa ka mehla bese e boloka nako.
Ekaba bothata bo ho kae?"
E se kgale ha fihla batho ba bang hape setopong sa bese.
Le bona ba ne ba sheba ditshupanako tsa bona mme ba botsa hore hobaneng bese e saletse morao ka nako.
"E se e le hora ya borobong.
Ke ilo fihla mosebetsing ka mora nako," ho rialo monna wa lefahla ya apereng sutu e botala ba lehodimo.
Thabo le mmae ke bona ba emeng sebaka se se lelele.
Ho Thabo e se e ka ke dihorahora ba eme!
Empa na ha se nnete?
Ke nako e kae e ba seng ba e eme?
Thabo o kgathatsehile.
"Na ke tla qetella ke fumane yunifomo ya ka?"
o botsa mmae.
Thabo o bala hore leeto la ho ya le ho kgutla toropong le tla nka dihora tse 4.
Hora ho fihla teng, hora tse 2 ho reka le hora e 1 ho kgutla.
"Mme, ke na le papadi ya bolo ya maoto le metswalle ya ka, ka hora ya bobedi.
Ke tshepa hore bese e tla fihla haufinyane ho seng jwalo, ha re no fihla lapeng ka nako!"
Le ha ho le jwalo ba ntse ba eme.
Ha jwale Thabo o a lla.
Batho ba babedi ho tswa moleng ba kgutlela lapeng.
Ba bang ba ntse ba sheba nako ditshupanakong tsa bona.
"Ha re beng le mamello.
Ke tiisitse, e seng kgale bese e a tla hona jwale" Mmae Thabo a ba bolella.
"Ke batla ho ya hae!"
Thabo o a lla.
Mmae a re: "Metsotso e meng e leshome fela.
Ha bese e se mona halofo ka mora hora ya borobong re tla ya lapeng."
Hang fela ba utlwa modumo wa bese e rora e nyoloha ka tsela.
Mmae Thabo a re: "O a bona, ke ho bolelletse.
Ke halofo mora hora ya borobong hodima hlooho.
Re tla reka ka pele.
Haeba bese e ka tloha toropong ka nako, re tla be re le lapeng pele papadi ya hao ya bolo ya maoto e qala!"
Thabo o phumola meokgo.
Maoto a hae a bohloko.
O ikutlwa a kgathetse.
O tatetse ho palama bese.
Ho re makatsang ke hore, ha se bese e kgolo e botala ba lehodimo.
Ke bese e nyenyane e kgubedu.
Thabo o bala difensetere tse nne tsa bese lehlakoreng la bapalami.
Thabo a re: "Mme, ena e nyenyane haholo ho feta bese e botala ba lehodimo.
Ho ke ke ha e ba le tulo e anetseng batho kaofela ba yang toropong."
Na o dumellana le Thabo?
Na o ka phopholetsa hore bese e nyenyane e kgubedu e ka palamisa batho ba ba kae?
"O ikgathatsa haholo Thabo," mmae a mmapadisa.
"Kaofela ha rona ba re emeng setopong sena re tla fumana madulo.
Phakisa.
A re palame hore re fumane madulo a matle.
Ke rona re emeng sebaka se se lelele."
Thabo le mmae ba kena ka beseng.
Ka mora bona ho na le batho ba bang hape ba 9 ba leng moleng.
Thabo a botsa a re: "Na ho tla ba le madulo a re anetseng kaofela ha rona?"
O kgona ho bona hore ho na le mela e 4 ya madulo ka beseng, le madulo a 2 ka lehlakoreng le leng hape le ka lehlakoreng le leng ho na le madulo a 2.
Ho na le madulo a makae kaofela?
Na batho kaofela ba leng moleng ba tla kgona ho dula?
Thabo le mmae ba dula ditulong tse pedi tse ka pele, haufi le monyako.
Ba na le sebaka se seholo pela bona mme ba kgona ho bona hantle kantle.
Thabo o bala batho ba 6 ba bang hape ba emeng moleng.
"Sena se etsa bapalami ba 17 kaofela," a nahana.
"Mme, madulo a tla lekana bapalami kaofela!"
a bolella mmae.
Ke motho a le mong fela ya tla tshwanelang ke ho ema."
Na Thabo o badile hantle?
Jwale bese e tletse.
Mokganni o kwala menyako mme bese e a tsamaya.
Ho na le lerata ka ntle.
Thabo le bapalami ba bang ba sheba ka fensetere.
Batho ba bang hape ba mathela ho tla palama bese.
Ba a hweletsa, "Emisa!
Emisa!
Le rona re hloka ho palama!"
Empa ba siilwe ke nako!
Thabo le mmae ba utlwela batho ba setseng morao bohloko.
Mmae Thabo o botsa mokganni, "Hobaneng o sa tla ka bese e kgolo ya botala ba lehodimo?"
Mokganni a re: "E robehile maobane.
Bese ena e nnyane e kgubedu ke yona fela e neng e le teng."
Mmae Thabo a mmotsa a re: "Jwale ho tla etsahalang ka batho bao re ba siileng morao?"
Mokganni a re: "Se ka kgathatseha.
Ke ikemiseditse ho etsa, bonyane maeto a mabedi hape kajeno."
Thabo o mametse ha ba ntse ba bua.
Dipalo di feta ka hloohong ya hae.
Thabo o bala ditulo hape.
"Bese ena e palamisa batho ba 20, ba 16 ba dutseng le ba 4 ba emeng."
"Ke ipotsa hore bese e tla tshwanela ho nka maeto a makae ho palamisa batho ba 100 ho ba isa toropong?"
Ba 200 kapa ba 150 bona?"
o a ipotsa.
Na o ka fumana karabo?
Thabo o thabile!
E se kgale o tla be a na le yunifomo ya hae e ntjha!
Mme bese e tla ba fihlisa lapeng ka nako bakeng sa papadi ya bolo ya maoto.
Aubuti wa ka o ne a tla a tlilo mpatla.
Ke ne ke ipatile kamora kgaretene.
O ile a mpatla hohle ho potoloha ntlo, empa a se ke a mphumana.
A kena ka kamoreng eo ke neng ke ipatile ka ho yona.
Empa ha a ka ba a mpona, yaba o tswela kantle.
Ka tswa ke matha!
Ka hweletsa ka re, "Ha o a mphumana!"
"Kahoo ke hlotse!"
Kgalekgale ho ne ho ena le ngwananyana ya bitswang Tselane.
Tselane o ne a dula le batswadi ba hae ka thabo motsaneng a neng a o rata ka pelo ya hae yohle.
Eitse hoba ntatae a hlokahale, Tselane le mmae ba tlameha ho fallela sebakeng se seng se se tjha ho ya qala bophelo bo botjha teng.
Tselane ha a ka a dumellana le sena, mme  a lla ha bohloko ha a nahana ho tlohela motsana wa habo a neng a o rata.
MmaTselane o ile a utlwa bohloko ho bona moradiae a lla ha bohloko tjena.
O ne a batla ho dumela hore Tselane a sale, empa o ne a tshaba ho mo siya motsaneng ona hobane ho ne ho ena le madimo a neng a dula mahaheng a haufi le ona.
Empa Tselane a se kgitla sello ho fihlela mmae a dumela hore a ka sala.
Mma Tselane a re o tla mo tlisetsa dijo kamehla mme ha a fihla o tla bina pina hore Tselane a tsebe hore ke yena.
A bina a re, "Tselane ngwanaka!
Tselane ngwanaka!
Tlo nke bohobe o je!
Tlo nke bohobe o je."
A mo laela hore a se bulele mang kapa mang.
Hoseng mma Tselane a tlisa dijo, a bina pina ya bona e ikgethileng.
Tselane a bula monyako a nka dijo tsa mmae tse hlabosang, mme mmae a mo suna a kgutlela ntlong ya hae e ntjha.
Le leng la madimo a sebaka seo, le ne le ipata dihlahleng le mamela Tselane le mmae.
Bosiung boo, ha Tselane a qeta ho tima lebone a ilo robala, a utlwa lentswe le letenya kantle ho monyako le bina pina ya bona e ikgethileng le re, "Tselane ngwanaka!
Tselane ngwanaka!
Tlo nke bohobe o je!
Tlo nke bohobe o je!"
Yaba Tselane o araba o re, "Tsamayaela kwana ha o mme, o ledimo!"
Ledimo la kgutlela lehaheng le swabile.
Mme wa Tselane o ne a tlisa dijo tsatsi le leng le le leng hoseng le mantsiboya.
Ledimo le lona le ne le tla kamehla hoseng le mantsiboya empa Tselane o ne a le tebela hobane o ne a utlwa lentswe la lona le letenya le bina pina ya mmae.
Tsatsi le leng ledimo la ba le mohopolo, "Nka fetola lentswe la ka hore le Tshwane le la mme wa Tselane."
La besa mollo la lahlela lejwe hara ona.
Ha lejwe le se le tjhesa le le lefubedu la le ntsha mollong la le kwenya.
Lejwe la tjhesa kgokgotho ya ledimo.
Kamora hoba le kwenye lejwe, ledimo la bina, la tlolatlola ka thabo ha e elellwa hore lentswe la lona le se le le phefa jwaloka la mme wa Tselane.
Tsatsi le latelang ledimo la ya habo Tselane, ha le fihla monyako la bina la re, "Tselane ngwanaka!
Tselane ngwanaka!
Tlo nke bohobe o je!
Tlo nke bohobe o je!"
Tselane o ne a thabile ho utlwa lentswe la mmae.
A bula monyako yaba ledimo le itahlela ka hare.
O ile a leka ho kwala lemati empa ledimo la mo hlola ka matla, la nka Tselane la mo lahlela ka mokotlaneng wa lona.
"Aa!
Tsatsi le monate!"
ke ledimo leo.
"Ha ke ne ke ena le jwala, bo ne bo tla theohela ha monate le dijo tsa ka tsa mantsiboya kajeno."
Hoseng hoo, mma Tselane a fihla a mo tliseditse dijo jwaloka ka kamehla.
A bina pina ya bona e ikgethileng empa Tselane ha a ka a tla ho bula monyako.
A bina hape empa Tselane ha a bula.
Kamora hoba a bine kgetlo la boraro ho se nko e tswang lemina, a raha lemati la buleha.
Tselane o na seyo ka tlung, yaba mmae o ellelwa hore o nkilwe ke ledimo mme a loha leqheka.
A ritela jwala mme a bo tshela ka hara nkgo e kgolo, a e rwala mme a ya mahaheng.
"Dumela ledimo," mma Tselane a dumedisa.
Ledimo la utlwa monko wa jwala la bula monyako kapele.
Mma Tselane a re, "Ke ne ke feta ke ya moketeng motsaneng o mong, yaba ka utlwa o bina ha monate ka re e re nke ke hlodise."
"E re ke o tshelle jwalanyana pele ke tswela pele ka leeto la ka."
Ledimo la thaba mme la nka monyetla ona.
La memela mma Tselane ka lehaheng.
Ledimo la metsa jwala boo hanghang.
Mma Tselane a nna a tswela pele ho mo tshella ho fihlela jwala bohle bo fela.
Ledimo la tahwa yaba le a kgaleha.
Eitse ha mma Tselane a utlwa ledimo le kgona, a bula mokotlana o neng o dutse kamoo ka lehaheng, Tselane a tlola a tswa ka mokotlaneng mme ba matha ba ya hae.
Ho tloha mohlang oo, tselane a ya dula le mme wa hae motsaneng o motjha, mme ba dula ka lethabo hobane ba ne ba sa kgathatswe ke madimo moo.
E re ke o bolelle pale ya ka.
Ke qadile ke le tlhasenyana e nyenyane.
Ke tswa taolong ha moya o mphehla.
Nna le wena re metswalle ya nnete.
Ke o phehehela dijo tsa hao.
Bosiu ke a o kgantshetsa.
Ke na le maqheka a mangata.
Ke karolo ya lelapa la hao.
Empa hlokomela!
Ha o mmema lapeng la hao, ha ke batle ho siuwa ke le mong.
Kgalekgale, ho ne ho le teng morena ya bitswang Kadi.
O ne a dula paleising le mofumahadi le moradi wa hae, kgosatsana Naledi.
Kgosatsana Naledi e ne e le  mosetsana e motle eo monna e mong le e mong  a neng a batla ho mo nyala.
Empa morena Kadi a batla mahadi a mangata ho ya batlang ho nyala kgosatsana.
Haufi le paleisi ya morena Kadi ho ne ho dula morenana Theko e Moholo.
O ne a bitswa 'e Moholo' hobane bohle motseng ba ne ba mo mamela.
(O ne a rata dikgoka haholo ho mang kapa mang ya neng a sa mo mamele!)
Mosadi wa Morenana Theko o ne a sa tswa bolawa ke malaria mme o ne a batla mosadi e mong.
Kahoo morenana ya tsofetseng e motenya o ile a ya ho morena Kadi  ho ya fana ka leruo la ho nyala kgosatsana.
Ha banna ba babedi ba ntse ba buisana ka mahadi, mosebeletsi Diako o ile a utlwa moqoqo wa bona.
Mosebeletsi Diako o ne a tlwaetse kgosatsana Naledi haholo.
Morenana Theko o ile a dumela ho fana ka halofo ya leruo la hae ho morena Kadi, ho kenyelletswa le nale, eo e neng e le karolo ya mahadi a monyaduwa.
Ditokisetso di ile tsa etswa ka lekunutu bakeng la lenyalo pakeng tsa morenana Theko le kgosatsana Naledi.
Morena o ne a tseba hore moradi wa hae o ne a sa tlo thabela qeto eo ya hae.
Beke pele ho letsatsi la lenyalo la borena, mosebeletsi Diako a ya ho Naledi.
"Kgosatsana ya ka e ratehang, ntatao o hlophisitse lenyalo la hao le morenana Theko, mme le tla etsahala nakong ya beke," ha rialo Diako.
Kgosatsana Naledi o ne a tshohile haholo mme qalehong o ne  a sa tsebe seo a neng a ka se etsa.
Yaba o a nahana, "Nke ke ka nyalwa ke morenana Theko, monna eo e motenya ya tsofetseng.
Le kgale!
Ke tlameha ho potlakela ho Lesedi ke bone na a ka etsang pele nako e fela."
Lesedi e ne e le mohlankana wa kgosatsana Naledi.
Bosiung boo Naledi a nyenyelepa a tswa ka paleising.
Ebang ntate a ka bona hore o ne a ya kae o ne a tla halefa haholo.
O ile a mathela morung o teteaneng, o lefifi hodima mafika le dihlahla, ho fihlela qetellong a fihla ho Lesedi.
Ha a fihla ntlong ya hae o ne a kgathetse, a lapile ebile a nyorilwe.
"Moratuwa, hobaneng o mathile sebaka se sekana o le mong ka nako ee ya bosiu?"
ha botsa Lesedi.
A mo latela metsi a ba a mo dumella hore a phomole.
Lesedi o ne a sa dudiseha a emetse hore Naledi a bue.
"Kgosatsana ya ka e ratehang, bothata keng?"
ha botsa Lesedi.
Naledi a hemela hodimo mme a bua a saretswe, "Ntate o batla ke nyalwe ke morenana Theko e Moholo.
Empa nke ke ka nyalwa ke monna e mobe eo.
Lesedi, ke batla ho nyalwa ke wena leha o le mofutsana.
Ke ikemiseditse ho sotleha.
Ke a o rata."
"Empa kgosatsana, ha ke na letho ho lefa mahadi, o a tseba hore ke moshemane ya futsanehileng," ha rialo Lesedi a utlwile bohloko.
Naledi a araba, "Ke a tseba, empa ke enwa feela eo  nka nyalwang ke yena."
A nahana nakwana mme a re, "Ha re ye Katleho monna wa sekepe ho re sesisetsa ka nqane ho noka.
Ka tsela e jwalo re tla phonyoha mme ntate a ke ke a re fumana ho hang."
Paleising kwana, morena Kadi a elellwa hore Kgosatsana Naledi o nyametse mme a laela mahlahana a hae ho mmatla hohle ka hara motse.
Balebedi ba morena, masole le bohle ba batla, empa ba se ke ba fumana Kgosatsana Naledi.
Ba kgutlela ho Morena ho mo jwetsa hore Naledi ha a fumanwe hohle.
"Eyang dihlahleng le batle teng," Morena Kadi a laela jwalo.
O ne a tenehile haholo.
Ha Kgosatsana Naledi le Lesedi ba potlakela lebopong la noka, maru a matsho a qala ho rwalellana sepakapakeng.
Sefefo se matla se ne se tla.
Katleho monna wa sekepe o ne a hohla sekepe sa hae ha baratani ba fihla ho yena.
Lesedi o ile a kopa Katleho ho ba sesisetsa ka nqane ho noka.
Katleho a hana ho amohela, a hlalosa hore sefefo se matla se tla se potlakile, mme hoo ho ka ba kotsi.
Lesedi a phehella mme a hlalosetsa Katleho hore na hobaneng ba tlameha ho tshela noka.
Yaba o kenya letsoho hare ka borikgweng ba hae a ntsha kgaketla ho e fa Katleho.
Ha Katleho a utlwa pale ya bona mme a bona botle ba kgaketla, a ba utlwela bohloko.
A dumela ho ba sesisetsa ka nqane ho noka le maemong a jwalo a lehodimo.
Katleho a hulela sekepe haufi le lebopo mme a ba jwetsa hore ba kene.
Yaba o nka masokwana a hae a qalella ho soka sekepe.
Ha morena Kadi le morenana Theko  ba fihla lebopong, ba bona batho ba bararo ka hara sekepe.
Ba elellwa hore banyalani ba banyenyane ba phonyohile.
Meya e matla e ne e tsukutla sekepe mme Katleho a sa kgone ho se laola.
Morena Kadi a hweletsa, "Naledi, ka kopo hle kgutla!
Ke o tshwaretse.
Nke ka o otla kapa yena Lesedi."
Empa ho ne ho se ho sa thuse.
Sekepe se ile sa phethoha mme batho ba bararo ba wela ka metsing, ba kgangwa ke metsi.
Kamora letsatsi leo, bohle boreneng ba morena Kadi ba ne ba ka nyala mang kapa mang eo baneng ba mmatla.
Mohoma wa hae o ne o le mokgutswane.
Kosene ya monyako wa hae e ne e le kgutshwane haholo.
Bethe ya hae e ne e le kgutswane.
Baesekele ya hae e ne e le kgutswane.
Monna enwa o ne a le molelele haholo.
A etsa mofeng wa mohoma molelele.
A etsa kosene ya monyako telele.
A etsa leterase la bethe hore le be le lelele.
A reka baesekele e telele.
A dula setulong se se lelele, mme a ja ka fereko e telele.
O ile a tsamaya a siya ntlo ya hae a ya dula morung o moholo.
O dutse moo dilemo tse ngata.
Ke dikatse tse kae?
0 nnoto.
Ke dikatse tse kae?
1 Katse e le nngwe.
Ke dikatse tse kae?
2 Dikatse tse pedi.
Ke dikatse tse kae?
3 Dikatse tse tharo.
Ke dikatse tse kae?
4 Dikatse tse nne.
Ke dikatse tse kae?
5 Dikatse tse hlano.
Ke dikatse tse kae?
6 Dikatse tse tsheletseng.
Ke dikatse tse kae?
7 Dikatse tse supileng.
Ke dikatse tse kae?
8 Dikatse tse robedi.
Ledinyane la katse le tshwasehile sefateng!
"Ke tla o pholosa!"
"Mme, re ka e rua hape?"
Ke dikatse tse kae jwale?
9 Ke dikatse tse robong.
Zama o itokisetsa ho ya sekolong.
Ntate o pheha motoho bakeng sa dijo tsa hoseng.
"Mme o pheha motoho o monate haholo!"
ho rialo Zama.
Motoho o fa Zama matla sekolong.
Motoho o se o lokile.
Ntate o tshela lebese, ka lerato.
"Ntate, motoho o hloka tswekere hape," ha rialo Zama.
"Motoho wa Mme o latsweha ho feta," Zama a nahana.
"Ntate, o ka ntshella tswekere hape?"
ho botsa Zama.
Ntate o fa Zama tswekere hape.
"Jo!
Ntate!
O tshetse letswai motohong wa ka!"
"Ntate, Mme o tlo fihla neng hae?"
ho botsa Zama.
E ne e le Moqebelo o tjhesang haholo mantsiboya ka kgwedi ya Tshitwe.
"Bontle le Mpho le Lerato, tswang le ilo bapala!"
ha rialo Mme ho rona.
"Ha ke le batle ha le ntshwenya."
Ra matha ho tswa ka tlung.
"Ha re yeng nokeng," Lerato a rialo.
"Ho phodile moo."
"Empa Mme o itse re se ke ra lo sesa nokeng," ha rialo Bontle.
"Ha re no sesa," ha araba Lerato.
"Re tla bapalla moriting o pela metsi."
Empa ho bapala ho etsa hore o tjhese haholo, leha o le ka tlasa difate tse pela noka.
Ra qala ka ho rola dieta tsa rona.
Empa ra nna ikutlwa re tjhesa.
Yaba re hlobola dihempe tsa rona le mese.
Empa ra nna ra ikutlwa re tjhesa.
Re ile ra kenya maoto a rona ka nokeng ho a phodisa.
Yaba re tshelana ka metsi.
Hang ra be re se re kene ka metsing.
"Tlohong!
Ha re lo sesang," ha rialo Mpho.
"Mme a ke ke a tseba."
Re ile ra sesa ra sesa ra ba ra lebala ka nako.
Letsatsi le ne le se le qadile ho dikela, ebile ho qala ho phola.
Diaparo tsa rona di kae?
Ra di batla tlasa difate.
Ra di batla dihlahleng.
Ra di batla hohle.
Ho ne ho e na le dikgomo haufi le noka, tse neng di fula jwang bo monate.
Bontle a tadima, "Bona kgomo yane!
Keng e ka hanong la yona?"
"E ja palesa e kgubedu," ha rialo Lerato.
"Ha se palesa e kgubedu," ha hweletsa Mpho.
"Ke hempe ya hao!"
Re ile ra sheba kgomo e nngwe e neng e hlafuna ntho e nngwe e mmala wa botala ba lehodimo.
"Ke mose wa ka!"
ha hweletsa Bontle.
Re ile ra  ya hae ka dipenti, re thothomela.
Empa e ne e se feela hobane ho ne ho phodile.
"E ne e le dikgomo," ra lla.
"Dikgomo di jele diaparo tsa rona."
Empa na Mme o ile a re kgolwa?
Hang yaba maraho a rona ke ha a futhumetse haholo.
E ne e se ka baka la letsatsi.
E mong le e mong o a tseba hore tlou e na le nko e telele.
Empa kgalekgale, nko ya tlou e ne e le kgutshwane e le tenya.
Jwaloka seeta bohareng ba sefahleho sa sona.
Tsatsi le leng ha tswalwa ledinyane la tlou.
O ne a rata ho tseba ka dintho tse ngata.
O ne a e na le potso ka phoofolo e nngwe le e nngwe.
O ne a rata ho tseba haholwanyane ka Thuhlo.
"Hobaneng o na le molala o molelele," a botsa.
O ne a batla ho tseba haholwanyane ka Tshukudu.
"Hobaneng ha lenaka la hao le na le ntlha e motsu?"
O ne a rata ho tseba haholwanyane ka Kubu.
"Hobaneng o na le mahlo a mafubedu?"
a botsa.
O ne a boetse a batla ho tseba haholwanyane ka Kwena.
"Kwena e jang bakeng sa dijo tsa mantsiboya?"
a botsa.
"O se ke wa botsa potso e jwalo!"
ha rialo mmae.
Yaba o a tsamaya, a swentse.
Ka potlako, Lekgwaba la fofela ho ledinyane la tlou.
"Ntatele ho ya nokeng.
Moo o tla bona hore na Kwena e jang bakeng sa dijo tsa mantsiboya."
Yaba ledinyane la tlou le sala Lekgwaba morao ho ya nokeng.
A sutumetsa mahlaka a ba a ya ema lebopong.
A sheba ka hara metsi.
Kwena e ne e le kae?
"Dumela," ha rialo lejwe le pela lebopo la noka.
"Dumela," ha rialo Ledinyane la Tlou.
"Ebe o ka mpolella hore na Kwena e jang bakeng sa dijo tsa mantsiboya?"
a botsa.
"Inama ke tla o bolella," ha rialo lejwe.
"Tlasenyanyana, tlasenyana," ha rialo lejwe.
Ledinyane la Tlou la inamela tlase, tlasenyana.
Mme hang, "Qhau!"
nko ya Ledinyane la Tlou e ne e tshwerwe ka hara mehlahare ya Kwena.
"Kwena o tla o ja!"
ha tlerola  Lekgwaba, la ba la fofa.
Ledinyane la Tlou la dula hodima maoto a lona a matla la hula.
La hula, la hula, la hula.
Empa Kwena ya se ke ya tlohela nko ya lona.
Nko ya Ledinyane la Tlou ya huleha, ya huleha, yaba ya huleha.
Mme, "Putla!"
la wa ka mokokotlo.
Kwena ya teba hape ka metsing.
E ne e kgenne ka ho lahlehelwa ke dijo tsa yona tsa mantsiboya.
Ledinyane la Tlou la sheba nko ya lona.
E ne e hulehile e le telele haholo.
Le ne le sa bone moo e fellang!
Nko ya lona e ne e le telele hoo le neng le kgona ho kgola tholwana makaleng a hodimo.
Nko ya lona e ne e le telele hoo le neng le ka itshela ka metsi ka mokokotlong.
Ho tloha tsatsing leo, ditlou kaofela tsa e ba le dinko tse telele.
Enwa ke Katse.
Enwa ke Ntja.
Katse le Ntja ba hlodisa ka fenstere.
Ba shebisisa ka ntle fenstereng.
Yaba Katse le Ntja ba bona serurubele!
Serurubele se pinki.
Katse le Ntja ba batla ho tshwara serurubele.
Katse le Ntjha ba sala serurubele morao.
Ba  se sala  morao!
Katse le Ntja ba sala serurubele morao ka maoto.
Ba tsamaya ka mora serurubele.
Empa serurubele se a phakisa.
Serurubele se phakisa haholo mme Katse le Ntja ba lenama.
Ba lenama haholo.
Katse le Ntja ba sala serurubele morao ka sethuthuthu.
Ba se sala morao.
Empa serurubele se a phakisa.
Serurubele se phakisa haholo, empa Katse le Ntja ba lenama.
Ba lenama haholo.
Katse le Ntja ba sala serurubele morao ka koloi.
Ba  sala  serurubele morao.
Empa serurubele se a phakisa.
Serurubele se sa phakisa haholo, empa Katse le Ntja ba sa le lenama.
Ba sa lenama haholo.
Empa serurubele se a phakisa.
Serurubele se phakisa haholo le ho feta, empa Katse le Ntja ba lenama.
Ba sa le lenama haholo le ho feta.
Katse le Ntja ba sala serurubele morao ka sefofane.
Ba fofa morao ho serurubele.
Empa serurubele se a phakisa.
Empa Katse le Ntja ba sa le lenama.
Ba sa le lenama haholo.
Yaba Katse le Ntja ba ema.
Ba ema ba be ba dula fatshe.
Ba dula tlasa sefate.
Ba dula fatshe tlasa sefate se seholo.
Yaba jwale....
Ba bona serurubele se le seng sefateng.
Ba bona dirurubele tse pedi sefateng.
Ba bona dirurubele tse tharo sefateng.
Ba bona dirurubele tse lekgolo!
Sala hantle Katse.
Sala hantle Ntja.
Salang hantle dirurubele.
Ke rata mosuwetsana wa ka.
Ke mosuwetsana ya hlwahlwa.
O bonolo, o na le mamello.
O lohile moriri wa hae hantle haholo.
O kgabisitse moriri wa hae ka difaha tsa mebalabala.
Difaha tsa hae di mmala o motala, o mosweu, o mofubedu.
Mme, o ka loha moriri wa me jwaloka wa mosuwetsana?
Ha ke hola, ke tla kenya difaha moriring wa ka.
Ke tlo hola ke be jwaloka mosuwetsana wa ka!
Mme K esale a buna dikhabetjhe beke kaofela.
Hoseng ho hong le ho hong ka Moqebelo, Disebo, Dimakatso le Thebe ba thusa Mme K tshingwaneng ya hae ya meroho.
Kajeno bana ba thusa ka ho bala le ho pakella dikhabetjhe.
Ka mora moo Ntate K o tla nka mabokose a dikhabetjhe ho ya rekisa mmarakeng.
Thekisi e theola bana hekeng ya tshingwana.
Ba bona thothobolo ya dikhabetjhe tse behilweng haufi le lori ya kgale ya Ntate K. "Jo!
Dikhabetjhe tse ngata tje!"
ho realo Disebo a e supa.
Dimakatso a tsheha a re: "Ho tshwanetse e be e le dikhabetjhe tse sekete moo!"
Disebo a hana a re: "Le kgale!
Mohlomong e ka ba tse makgolo a mabedi ha ho thwe di ngata!"
Mme K, o ba emetse hekeng.
A dumedisa bana a re: "Dumelang, ke thabetse ho le bona!
Jwale he, ha re keneng mosebetsing.
Le tla lokela ho bala dikhabetjhe mme le di kenye ka mabokoseng.
Dikhabetjhe tse 12 lebokose ka leng.
Ke na le mabokose a 20.
Lona ba babedi, e mong le e mong wa lona a ka paka mabokose a 7 mme a le mong a ka paka mabokose a 6."
Bana ba eme ho potoloha thothobolo ya dikhabetjhe.
Ba bua ka ditsela tsefapaneng tsa ho bala dikhabetjhe.
"Ke nahana hore nna nka bala tsa ka ka bobedi ka bobedi (2s)," ho realo Disebo.
"Ke rata ho bala ka bone ka bone (4s), e potlakile," ho realo Dimakatso.
"Nna ke tlo bala ka boraro ka boraro (3s), hore fela ke fapane le lona!"
Thebe a ba kena hanong.
Hang ke ha bana ba se ba tlatsitse mabokose a 20.
"Mosebetsi o motle!"
ha rialo Mme K. "Bonang, ho na le dikhabetjhe tse ding tse setseng.
Dikolobe tsa ka di rata khabetjhe, ka hoo le tsona ha re di aroleleng," a sisinya jwalo.
Le pakelletse dikhabetjhe tse kae ka hara mabokose?
Ho setse dikhabetjhe tse kae?"
a botsa bana.
Mosebetsi o latelang ke ho ngola theko lebokoseng ka leng le ho thusa Ntate K, ho palamisa mabokose loring ya hae.
Ba tlameha ho beha halofo ya mabokose ka lehlakoreng le leng la lori le halofo e nngwe ka lehlakoreng le leng, ho lekalekanya morwalo.
"Re se re tla qeta!"
ho realo Ntate K. "Ha re boneng, re ka beha mabokose a makae lehlakoreng ka leng ho tsepamisa boima?"
Hang mabokose ohle a 20 a palamisitswe loring.
Ntate K o futhumatsa koloi mme o kganna ho ya mmarakeng.
"Ha nka rekisa mabokose ohle," a nahana a le mong, "Ke tla ba le tjhelete e lekaneng ho lokisa hoko ya dikolobe le ho fumanela bana se tla ba makatsa!"
Kwana polasing, Mme K le bana ba nosetsa dimela le ho haraka matlakala.
Ka hora ya leshome le metso e mmedi ke ha ba kgathetse kaofela.
Mme K a ba bolella a re, "Ke nako ya tse monate tsa lona.
Na le ka nahana hore ke le tshwaretse eng kajeno?"
A ya ka tlung ho ya lata semaka sa bona.
Bana ba mo emela ka mamello ho kgutla ha ba ntse ba nahana hore na o tla tla a ba tshwaretse eng.
Ha a kgutla ke ha dipotla tsa feresekote ya hae di budulohile!
Ha re boneng hore na le nahanne ka nepo na!
Ke le tshwaretse eng kajeno?"
Mama K a menonela dipotla tsa feresekote ya hae mme thothobolo ya diapole ya wela tafoleng.
"Le a bona, ke ne ke nepile," Dimakatso a hweletsa.
Mama K a bolella bana a re: "Jwale, hopolang molao.
Di arolelaneng ka ho lekana!
Ho se be le ya fumanang ho feta ba bang kapa tlasa ba bang!"
Pele bana ba bala diapole ka bobedi-ka-bobedi (2s).
Ba bala 2, 4, 6, 8, 10, 12, 14, 16.
Ho na le apole e le nngwe e setseng.
Diapole kaofela di 17 (leshome le metso e supileng).
Se latelang, ba arolelana diapole ka ho lekana.
Ho ile ha sala diapole tse pedi.
Bana ba kenya diapole tsa bona ka  mekotleng ya bona  ho isa lapeng.
Ngwana ka mong o fumana bokae?
"Ha re seheng diapole tse pedi hore re di arolelane," ha sisinya Thebe.
"Ke dikarolo tse kae tsa apole tseo e mong le e mong wa rona a tla di fumanang?"
ha botsa Dimakatso.
"Ke tseba karabo!"
ha bososela Thebe.
Ka nako eo, Ntate K ke ha a fihla lapeng ho tswa mmarakeng.
Lori e ne e se na letho mme Ntate K a bososela.
"Ke rekisitse dikhabetjhe kaofela.
Jwale nka lokisa hoko ya dikolobe le ho le rekela bolo eo esaleng le e batla."
"Heee!"
Bana ha hweletsa.
Kopana le Ndalo.
O na le dilemo tse 10 mme o bala Kereiti ya 5 sekolong sa motseng.
Ka mehla Ndalo o hlaba dintlha tse hodimo tlelaseng ya hae.
"Sephiri sa hae ke eng?"
baithuti  ka yena ba a ipotsa.
"O tjhatsi ha a bala le ha a ngola!
O etsa jwang?"
ba ipotsa.
Ndalo o ba bolella hore ke hobane a bala dibuka tse ngata.
Ha ba senya nako ya bona ba sa etse letho, nako eo yena a sa etseng letho, o e sebedisa ho bala.
Ka nako e nngwe Ndalo o amohela R80 ka beke e le tjhelete ya kheri.
Boholo ba tjhelete ya kheri, o e sebedisa ho reka dibuka tse sebedisitsweng lebenkeleng la dibuka tse sebedisitsweng la motseng wa habo.
Jwale, Ndalo o fumana jwang tjhelete ya kheri ho reka dibuka tsena?
Tswela pele ho bala o sibolle.
Kopana le Pendo, kgomo ya lapa e hangwang.
O ntsha lebese le ka hodima dilitara tse 20 ka letsatsi.
Ntata Ndalo o rekisa lebese lena.
Kgomo e hloka dijo le metsi, le nako ya ho fula naheng.
Kahoo tsatsi le leng le le leng mora sekolo, Ndalo o thusa ka mosebetsi ona.
Ntata Ndalo o mo fa tjhelete ya kheri bakeng sa mosebetsi o a o etsang.
Ke tjhelete eo Ndalo a e bolokang ho reka dibuka beke ka beke.
Sa pele, Ndalo o neha Pendo seshoba sa dihwete.
Ka letsatsi o mo neha dihwete tse 8 hantle.
Tsatsi le leng le le leng o ntsha dihwete tse lekaneng letsatsi tshingwaneng ya ntatae ya meroho.
Le wena o ka bala.
O tla fumana hore Pendo o batla a ja dihwete tse 60 ka beke!
Na o ka bolela hore hantle ke tse kae?
Ka mora moo Ndalo o isa Pendo ho ya fula masimong.
Ntatae o mo hlokomedisa ho sheba nako hore a se ke a neha Pendo nako ya ho feta dikotara tse tharo tsa hora ho fula.
Ka tlwaelo Pendo o qala ho fula ka kotara mora hora ya bobedi, hore Ndalo a mo kgutlisetse lesakeng la ho hamela ka hora ya 3.
Mariha ha ho fifala ka pela, Ndalo a ka qala ho mo fudisa e sa le pelenyana, mohlomong ha nako e le halofo ka mora hora ya pele.
Ho latelang, Ndalo o neha Pendo metsi.
Ntle le metsi Pendo a ka se ntshe lebese le ha Ndalo a ka mo fepa hakaakang!
Ndalo o lata dibakete tsa metsi pompong ya motse hobane ha ho na e nngwe haufinyana.
Senwelo sa Pendo se tshela dilitara tse 30 tsa metsi.
Bakete ya Ndalo e tshela dilitara tse 5 fela.
Kahoo ho tlatsa senwelo Ndalo o tlameha ho nka maeto a mangatanyana.
Na o ka bala hore o tlameha ho nka maeto a makae?
Jwale, Ndalo o isa Pendo ho Ntatae ho fumana 12kg ya mokotla wa poone.
Ndalo a bala "Hona e ka ba 90 kg ya poone ka beke."
Mokotla ka mong o ja R39.
Ndalo o bala hore ditjeho tsa poone ka beke ke bokae.
Sa pele o bala ditjeho tsa mekotla e 7 ka R40 mokotla ka mong, e etsa R280.
Ebe o tlosa R7 ho fumana R273.
Ndalo o a lekanyetsa.
"E ka hodimo ha R1000  (diranta tse sekete) ka kgwedi!"
Na o nepile?
Ntata Ndalo o hama Pendo habedi ka letsatsi.
O ntsha dilitara tsa lebese tse ka bang 24 ka letsatsi, ke ho re dilitara tse ka bang 12 nakong eo a hangwang.
Ka nako e nngwe Ndalo o thusa ka ho hama, empa ha ho bonolo jwalo ka ha ho shebahala.
"Ka tsatsi le leng," ke yena eo a nahana, "ke tla ba le dikgomo tsa ka mme ke tla tlameha ho di hama ka bonna."
Ntatae o tshela lebese le hara bakete e kgolo dikaneng tse nyenyane tsa dilitara tse pedi kapa dibotlolo tsa litara e le nngwe.
Ebe o rekisa lebese ka R8 litara.
Ha nngwe ka beke ntata Ndalo o fana ka dilitara tse 25 tsa lebese sekiming sa phepo ya bana ba sekolo.
Ngwana ka mong o fumana kotara ya litara ya lebese lena.
Seo se bolela hore bana ba 100 ba fumana lebese tsatsing leo.
Bakeng sa litara ka nngwe e rekisitsweng, ntata Ndalo o mo neha 50c.
Ha e shebahale e le ngata, empa ha Ntatae a rekisa dilitara tse 24 ka letsatsi, ha e kopana e etsa nthonyana e bonahalang!
Na o ka bolela hore ke bokae?
Ndalo o boloka tjhelete ya hae ka hloko ho fihla Moqebelo, ha a nka leeto ho ya lebenkeleng la dibuka la motseng.
Buka ka nngwe ha e ke e feta R10, ka hoo ha beke e le ntle, a ka reka tse malwanyana.
Hape Ndalo o rata le ho nwa lebese la Pendo.
Ntatae o re lebese le thusa ho haha masapo le meno a tiileng mme le etsa hore motho a shahle a be a phele hantle.
Kahoo ka ho nwa lebese le ho ja meroho e mengata e tswang tshingwaneng ya ntatae ya meroho, Ndalo o shahlile ebile o phetse hantle.
Ha a atise ho kula ebile ha a bolawe ke tlala.
Ndalo ha a lebale ho leboha Pendo pheletsong ya letsatsi ka leng.
O mo leboha ka dihwete tse ding hape   le ka makgapetla a sepinatjhe ao a a fumanang a sabaletse tshingwaneng.
"Ke a leboha Pendo o motswalle wa ka wa sebele!
Ke ka baka la hao ke le shahlileng, ke phetse hantle ebile ke le bohlale!
Ha e ne e se ka wena nka be ke sa kgone ho reka dibuka tsena tseo ke di balang, tse nthusang hore ke be matwetwe ka mehla tlelaseng ya ka."
Ke Moqebelo hoseng, ho a tjhese polasing.
Disebo, Dimakatso le Thebe ba thusa Mme K tshingwaneng ya hae ya meroho.
Bana ba sebetsa hoseng kaofela.
Ba tswakella mmoitedi mmung.
Ba hlahola ba be ba nosetse.
Ba kotula tse butswitseng tseo di lokileng.
Kajeno e mong le e mong wa bona o tla ya lapeng a tshwere distroberi, sepinashe le dihwete tse foreshe.
Mme K o dula a fa bana tse monate hobane ba mo thusa.
Ka nako e nngwe ke kuku kapa tjhokolete kapa o ba rekela dipompompong tse telele tse shebahalang jwalo ka noha.
Ka nako e nngwe o reka diapole, dipiere kapa dilamunu.
Mme K o na le molao o le mong fela, "E arolelaneng ka ho lekana."
Bana ba tseba hore ba tshwanetse ho arolelana tse monate ka ho lekana, hore ba fumana palo e lekanang.
Kajeno Mme K o bakile kuku e tjhitja ya distroberi ka easing e pinki le diberi tse tswang tshingwaneng ya hae.
Bana ba dutse jwayeng ba emetše tse monate.
"Nkang he!"
Mme K a bososela.
"Empa hopolang molao.
E mong le e mong wa lona o tshwanetse ho fumana ka ho lekana.
E arolelaneng ka ho lekana.
Le se ke la lwana!"
Disebo ke yena wa pele wa ho arola kuku.
O sebedisa thipa ho seha mola hodima easing.
Ba bang ba a mo sheba.
Ha a so sehe kuku.
Ba bang ba tlameha ho dumellana pele ha tsela ya hae e le ya ho lekana.
"Ke nahana hore ke sehe dikotwana tse pedi ho ya tlase tjena.
Jwale re na le dingwatho tse tharo tsa ho lekana."
"Le kgale!"
ho realo Dimakatso," e mahareng e kgolo haholo!"
Thebe le yena a sisinya hlooho.
Disebo a tsheha a be a kukela mahetla hodimo a bolella Thebe hore a leke.
"Tliswa Kwano!
Nneheletse thipa, ke tla e seha.
E bonolo haholo!"
ha realo Thebe.
Sa pele a kwala mola o entsweng ke Disebo hodima aesing mme a nyeka menwana ya hae.
Yaba o seha ha nngwe ho putla le ha nngwe ho ya tlase.
"Bonang, ke itshehetse dingwatho tse tharo!"
"Ha se hantle!"
Disebo le Thebe ba hweletsa mmoho.
"E arolelaneng ka ho lekana!"
Dikotwana di tlameha ho lekana ka boholo le ka sebopeho," Thebe a tswela pele.
"Hobaneng o sa leke Thebe, Tlhalentlhajana?"
Dimakatso a mo phoqa.
"Ke a bona o ka se kgone!"
"Ke lakatsa ekabe kuku e le sekwere kapa kgutlonne, ho ka be ho le bonolo!"
ho realo Thebe a inahanne.
"Kapa ha ne re le bane ho arolelana kuku e tjhitja ho ka be ho le bonolo," ho realo Disebo.
Jwalehe!
Thebe a fihlelwa ke monahano.
A bona betjhe e silibera e benyang ka pele ho lori ya ntatae e kgolo, e kgubedu.
Ka diSontaha o thusa ntatae ho hlatswa lori le ho bentsha betjhe.
"Ke e fumana!
Ke e fumana!
Ke a tseba ke tla e etsa jwang," Thebe a hweletsa.
Sa pele a sebedisa thipa ho kwala mela ya aesing e entsweng ke Dimakatso.
Jwale o seha mela e mararo mo kukung.
E shebahala jwaloka betjhe e leng loring ya ntatae, e dikotwana tse tharo tse lekanang.
"O tletse dimaka wena Thebe!"
Dimakatso a realo ha monatjana.
"O e kgone jwang?"
ho botsa Disebo.
Thebe a bososela.
Ha jwale ke sephiri sa hae.
Ha morao o tla bolella ntatae.
Ka nako eo ke ha Mme K a tswa ka tlung.
O tshwere dikgalase tse tharo tsa senwamaphodi sa juse ya setroberi.
"Bona Mme K!
Thebe o fumana tsela ya ho seha kuku ka dikotwana tse tharo tse lekanang," ho realo Disebo.
Mme K a re: "O sebeditse hantle, Thebe, dingwatho tse tharo tse lekanang!
O arotse ka ho lekana.
Ke motlotlo ka lona kaofela.
Jwale, sehang kuku le nwe senwamaphodi sa lona sa juse.
Ke nako ya ho ya lapeng.
Ke tla le fa dipoleiti ho beha dikuku tsa lona."
Disebo o seha hodima mela ya Dimakatso ho etsa dingwatho tse tharo tse lekanang.
BAKENG sa monyaka fela, bana ba phahella mengwatho hodima e meng ho bona hore na e a lekana ka boholo.
Ee, e a lekana.
Ntata Thebe a fihla ho tla lata bana, mme Thebe a mo mathela ho ho kgahlanyetsa.
Ha a kgone ho emela ho mmolella ka moo betjhe e mo loring ya hae e mo thusitseng ka ho rarolla bothata bo neng bo le qaka!
Enwa ke Katse.
Enwa ke Ntja.
Katse le Ntja ba batla ho taka.
Katse le Ntja ba batla ho  tlotsa ka mebala.
Katse le Ntja ba batla ho etsa setshwantsho.
Ntja o a qala.
O nka potloloto, o nka le pampiri.
Pampiri e kgutlonne.
Ntja o qala ka ho taka sebopeho sa lehe.
Sebopeho sa lehe ke mmele wa Katse.
Kgidi!
Ho bile bonolo.
Jwale o taka dikgutlotharo tse pedi hodima sebopeho sa lehe.
Dikgutlotharo tse pedi tseo, ke ditsebe tsa Katse hape o taka kgutlotharo e ntsho ka hara sebopeho sa lehe.
Kgutlotharo e ntsho eo ke nko ya Katse mme o seha  mola ka hodima nko.
Jwale o taka mahlo le dintshi tsa Katse.
Mahlo ke matheba a mabedi.
Dintshi ke mela e mmedi.
Kgidi!
Ho bile bonolo.
Jwale o taka molomo wa Katse.
Molomo ke mola.
O shebahala jwale ka tlhaku ya "w" hape o taka ditedu tsa  Katse.
Ditedu tse tharo ka lehlakoreng la letsoho le  letshehadi le ditedu tse tharo  ka lehlakoreng la letsoho le letona.
Setshwantsho se se setla fela.
O taka matsoho le maoto a Katse.
Matsoho le maoto ke mela hape o taka le monwana wa leoto wa Katse.
Menwana ya maoto ke di matheba hape o taka le mohatla wa Katse.
Mohatla ke mola o molelele.
Qetellong o taka metsero e  itseng mmeleng wa Katse mme a kenya mmala o lamunu.
Jwale setshwantso se feletse.
Kgidi!
Mosebetsi o motle.
Jwale ke sebaka sa Katse.
O nka phensele, o nka le pampiri.
Pampiri ke kgutlonne.
Sa pele Katse o taka sebopeho sa lehe.
Sebopeho sa lehe ke mmele wa Ntja.
Kgidi!
Seo se setle.
Jwale o taka dibopeho tse pedi hodima sa lehe.
Dipobeho tseo tse pedi ke ditsebe tsa Ntja hape o taka sedikodiko se setsho ka hara sa lehe.
Letheba le letsho ke nko ya Ntja mme a seha mola hodima nko.
Jwale o taka mahlo le dintshi tsa Ntja.
Mahlo ke matheba a mabedi.
Dintshi ke mela e mmedi.
Kgidi!
Seo se phethahetse.
Jwale  o taka molomo wa Ntja.
Molomo ke mola.
Sebopeho hape ke tlhaku ya "w" ebile o taka matheba a itseng ho potoloha molomo wa Ntja.
Setshwantsho se batlile se feleletse.
O taka matsoho le maoto a Ntja.
Matsoho le maoto ke mela hape o taka le monwana wa leoto la Ntja.
Menwana ya maoto a Ntja ke  matheba hape o taka mohatla wa Ntja.
Mohatla o shebahala jwale ka palesa.
Qetellong o taka matheba a mang mmeleng wa Ntja mme a kenya mmala o mosehla.
Jwale setshwantsho se feleletse.
Kgidi!
seo ke mosebetsi o motle.
Sala hantle Katse.
Sala hantle setshwantsho sa Katse.
Sala hantle Ntja.
Sala hantle setshwantsho sa Ntja.
Lynne, Ntatemoholo Karel le Anton ba ne ba bokella dintho tsa moketjana wa letsatsi la matswalo a Lynne.
Anton le Lynne ba tlilo baka kuku.
Ntatemoholo Karel o bala resipi.
"A re kopanyeng metswako ena sekotlolong se seholo," Lynne a realo.
Anton a fudua metswako mme a tlatsa ditshila hohle.
Ntatemoholo Karel a re: "Kuku e utlwahala e le boima jwale."
"Metswalle ya hao e se e fihlile," Ntatemoholo Karel a realo.
Anton o ne a nahana hore mpho ya pele e tla ba boima hobane e ne e le kgolo.
E ne e le mosamo o sa imeleng.
Anton o ne a nahana hore mpho e latelang e ka se imele hobane e ne e le e nyenyane.
E ne e le lejwe le takilweng mme le ne le le boima haholo.
Bana ba ne ba re kilograma e le 1 ya majwe e boima bo lekanang le kilograma e le 1 ya masiba.
Kuku ya Lynne e ne e tjhele.
Lynne o ne a swabile.
Rakgadi Mavis o kopile Anton hore a qakele hore mpho ya hae e boima bo bokae.
"E boima bo lekanang le ba kuku e tjheleng," a realo Anton.
Kaofela ba re, "Letsatsi le monate la matswalo a hao, Lynne."
Re ne re dula le nkgono le mme.
Bomotswala, Katleho, Thandi, Junior le mmangwane ba ne ba dula le rona.
Nkgono o ne a re ruta dipapadi.
Ho ne ho le monate haholo.
Yaba Junior le nkgono ba ya Malawi.
Mmangwane le Thandi le bona ba ya Malawi.
Katleho le yena a ba latela a ya Malawi.
Ho ne ho le bohloko haholo.
Ho ne ho se motho ya salang le rona.
Empa ha ho bohloko hakaalo, hobane mme wa ka o ntse a ena  le nna.
Kamehla ha Sisanda ya dilemo di robedi a fihla lapeng ho tswa sekolong,  o hlobola diaparo tsa hae tsa sekolo,  a je dijo tsa motsheare mme a bapale papadi ya morabaraba le ntatemoholo wa hae.
Ba natefelwa haholo ke ho tsamaisa "dikgomo" tsa bona ho potoloha letlapa hoo a qetellang a sa batle ho emisa.
Empa ntatemoholo a mo hopotse hore o batla ho ba motsamaisi wa banka ka tsatsi le leng ha a se a hodile.
Bakeng sa letsatsi la hae la tswalo le fetileng,  Sisanda o ile a fumana mpho e ikgethang – batswadi ba hae ba ile ba fumana tumello ya hore a ka tshwarela moketjana wa hae serapeng sa diphoofolo.
Dithuhlo tsa moo di ne di makaletse sehlopha sena sa batho.
Di ne di otlolla melala ya tsona e melelele ho bona moketjana hantle mme e ne eka di kgaletse le kuku ya letsatsi la tswalo!
Sisanda o ne a rata dithuhlo tseo.
Kaofela diphoofolo di ne di kgethehile ho yena,  empa e ne e le dithuhlo tse kgutsitseng le tse bonolo tse hapileng pelo ya hae.
O ne a ka qeta letsatsi lohle a di shebelletse.
"Tjhe bo!"
ha rialo Sisanda a qala ho lla.
"Ekare ho ka be ho ena le ho hong hoo nka ho etsang.
Ledinyane la thuhlo le lona ke a kgolwa le ntse le lla jwalo ka nna tjena."
Sisanda a lla,  a lla.
Mmae o ile a leka ho mo tshedisa.
O bile a ba a balla Sisanda pale ya bobedi ka nako ya ho robala ho mo thusa ho lebala kamoo a utlwileng bohloko ka teng bakeng sa ledinyane la thuhlo.
Qetellong,  Sisanda a kgaleha a ntse a mametse lentswe la mmae.
Sisanda a atamela ho lona haholo kamoo a ka kgonang.
A bula mokotlana wa hae o monyane mme a ntsha buka.
Mme batswadi ba hae ba makala ha a qala ho balla ledinyane la thuhlo.
La thintsha hlooho ya lona la sheba kamoo lentswe le tswang ka teng mme la mamela jwaloka haeka le utlwisisa ditaba kaofela.
Qalong batswadi ba Sisanda ba ne ba nahanne hore ho balla thuhlo e ne e le ntho e sa tlwaelehang,  empa ba fetola mehopolo ya bona ha ba bona kamoo e shebahalang e ena le kgotso ka teng – mahlo a yona a bonolo a shebile Sisanda.
Ka letsatsi la leeto,  bana ba mashome a mane ba Kereiti ya 3 ba ne ba eme hekeng ya polokelo ya diphoofolo ba se ba tatetse hore e bulwe.
Yaba ka motlotlo Sisanda o etella bohle pele ho ya ho Thokozani.
Bana ba bang ba ne ba shebile thuhlo e telele ka ho makala ho hoholo.
Ba bang ba ne ba tsheha empa ba tshohile.
Titjhere ya bona yena,  Moftsn Khanyile,  o ne a bososela feela.
Ena ke pale ya Mohlokomedi wa diphoofolo le sebaka sa hae sa tlhokomelo ya diphoofolo tsa dikgutsana.
Kgwedi e fetileng, e ne e le e maphatephate sebakeng sa tlhokomelo ya diphoofolo.
Nomsa ya selemo se le seng e bile wa pele ho fihla.
O ne a le mosesane a bile a saretswe.
Empa, hanghang, Nomsa a ba matla.
O ile a qala ho bapala le diphoofolo tse ding.
Tsatsi le leng hona kgweding eo, sefofane sa serwalankgwana se ile sa tsorama moo sebakeng sa tlhokomelo ya diphoofolo.
Ka hara sefofane sa serwalankgwana ho ne ho ena le tlou e nyenyane ka tlasa kobo.
Ndiwa o ne a le ka tlasa kobo.
O ne a le dilemo tse hlano.
Mohlokomedi wa diphoofolo o ile a fepa Ndiwa ka botlolo.
Bosiung bo bong, bohle ba ile ba tsoswa ke ho fihla ha Ambia.
Ambia o ne a le dikgwedi tse hlano.
O ne a fokola ka mora leeto la hae le le lelele.
Ambia ka lebaka la molala wa hae o molelele,  Mohlokomedi wa diphoofolo o ile a tshwarella botlolo hodimo ho fepa Ambia.
Kgutsana ya ho qetela ho fihla kgweding eo e bile madinyane a tau a lapileng haholo e leng Kopi, Kepi le Keji.
Mohlokomedi wa diphoofolo le bathusi ba hae ba rata diphoofolo tsohle, hammoho le tsa ditlokotsebe.
Batho ba sebaka sa tlhokomelo ya diphoofolo ba sebetsa ka thata.
Ba tshepa hore tsatsi le leng dikgutsana di tla kgona ho itlhokomela.
Ebe jwale diphoofolo tsena di ka kgutlela sebakeng se hlaha.
Kgalekgale, ho ne ho na le monna ya neng a e na le leqeba le lebe leotong.
O ne a sa kgone ho ema kapa ho tsamaya.
Monna enwa o ne a dula motseng le mosadi wa hae le bana ba hae.
Banyalani ba ne ba na le bara ba bararo le moradi a le mong.
Lebitso la moradi e ne e le Bonolo.
Mosebetsi wa hae e ne e le ho hlokomela ntatae.
Bara ba ne ba sebetsa naheng ba alosa diphoofolo.
Bonolo e ne e le ngwanana e motle.
Baahi bohle ba motseng ba ne ba mo rata ba bile ba mo hlompha.
Batswadi ba hae ba ne ba batla monna ya lokileng ho ba molekane wa Bonolo.
Ba ile ba fana ka mosebetsi o thata ho fumana monna ya loketseng.
Mang kapa mang ya neng a batla ho nyala Bonolo, o ne a lokela ho fumana setlama letsheng le haufi le motse.
Setlama sena se ne se tla phekola leqeba la ntatae.
Empa letsha le ne le tletse meya e mebe.
Banna ba bang ba ile ba leka ho fumana setlama empa ba kgutla ba sa se fumana.
Banna ba bang ha ba a ka ba kgutla letsheng hohang.
Bonolo o ne a tshwenyehile.
Le baholwane ba hae ba ne ba sa ikutlwe ho ya letsheng.
O ile a qeta ka ho ya itatela setlama ka boyena.
Mmae a re, "Moradi wa ka, ha banna ba matla ba hlotswe, wena o tla atleha?"
Empa Bonolo o ne a qetile le makutlo a hae.
Tseleng e yang letsheng, Bonolo o ile a kopana le mosadimoholo ya rwetseng patsi.
O ile a thusa mosadi eo ho rwala patsi ya hae.
Mosadimoholo o ne a thabile.
O ile a re ho Bonolo, "Ke tla o jwetsa hore na  o ka fihla jwang letsheng la meya le hore na o ka etsang ha o fihla moo."
Ha Bonolo a fihla lebopong la letsha, o ile a bona lelapa la meya le nwa ebile le tantsha.
Ha meya kaofela e se e robetse Bonolo o ile a ikakgela ka letsheng.
O ile a fumana setlama mme a se kenya ka mokotlaneng.
Ha a sesa ho kgutlela naheng, maqhubu a ne a phahame ho mo potoloha.
Ha Bonolo a fihla lebopong, meya e ile ya tsoha.
O ne a tshohile, empa o ile a bina pina eo mosadimoholo a mo rutileng yona:Nna, moradi wa Thesele,Ke tswa letsheng.
Ke tlile hobane banna ba tshaba ho tla.
Ntate o hloka setlama ho phekola leqeba la hae.
Ke kahoo ke leng  mona,Naheng eo ba bangata ba tshabang ho fihla,Kaha le le babusi.
Lentswe la Bonolo le ne le le monate hoo meya e ileng ya mo kopa ho e binela kgafetsa.
Pina ya hae e ile ya robatsa meya hape.
Yaba Bonolo o matha ka potlako ho fihlela a fihla motseng wa habo.
Bohle ba ne ba emetse Bonolo a kgutle.
Kamora ho phekola leqeba ka setlama ntatae o ile akgona ho ema hape.
Motse ohle o ile wa tantsha wa ba wa rorisa Bonolo.
Pule le Morwesi ba ne ba dula toropong le ntata bona.
Ba ne ba ikemiseditse ho ya matsatsing a phomolo.
Eseng hobane feela dikolo di ne di kwetswe, empa hobane ba ne ba etela nkgono wa bona.
O ne a dula motseng wa ho tshwasa ditlhapi haufi le letsha.
Pule le Morwesi ba ne ba thabile haholo hobane e ne e le nako ya ho etela nkgono wa bona hape.
Bosiu bo fetileng, ba ne ba ile ba pakela mekotlana ya bona mme ba itokisetsa leeto le le lelele ho ya motseng.
Ha ba a ka ba kgona ho robala mme ba bua bosiu bohle ka matsatsi a phomolo.
Hoseng ha tsatsi le latelang, ba tloha ho ya motseng ka koloi ya ntata bona.
Ba feta dithaba, diphoofolo tse hlaha le masimo a teye.
Ba ne ba bala dikoloi mme ba bina dipina.
Ka mora nakwana, bana ba ne ba kgathetse mme ba tshwarwa ke boroko.
Ntata bona o ile a tsosa Pule le Morwesi ha ba fihla  motseng.
Ba ile ba fumana nkgono wa bona, Mmaletsatsi a phomotse mosemeng tlasa sefate.
Mmaletsatsi ka puo ya bona e bolela 'moradi wa letsatsi'.
E ne le le mosadi ya matla a bile a le motle.
Nkgono Mmaletsatsi o ile a ba amohela ka tlung ebile a tjeka ka phaposing ke thabo.
Ditloholo tsa hae di ne di thabetse ho mo fa dimpho tseo ba di rekileng toropong.
"Bula mpho ya ka pele," ha rialo Pule.
"Tjhe, mpho ya ka pele!"
ha rialo Morwesi.
Ha a qeta ho bula dimpho, nkgono Mmaletsatsi a hlohonolofatsa ditloholo tsa hae ka tsela ya setso.
Pule le Morwesi ba ile ba tswela ka ntle.
Ba ne ba lelekisa dirurubele le dinonyana.
Ba ne ba hlwella difate ba bile ba sesa hamonate.
Ha e ba bosiu ba ile ba kgutlela ntlong ho ja dijo tsa mantsiboya.
Pele ba qeta ho ja, ba ile ba kgaleha!
Tsatsi le latelang, ntata bona o ile a kgutlela toropong a siya bana le nkgono Mmaletsatsi.
Pule le Morwesi ba ne ba thusa nkgono wa bona ka mesebetsi ya hae.
Ba ne ba lata metsi le patsi.
Ba ne ba nka mahe dihokong tsa dikgoho mme ba kga meroho tshimong.
Nkgono Mmaletsatsi o ne a ruta ditloholo tsa hae ho pheha papa e bonolo e jewang ka setjhu.
O ile a ba bontsha hore na reisi ya khokhonate e phehwa jwang  ho e ja ka tlhapi e hadikilweng.
Hoseng, Pule a isa dikgomo tsa nkgono wa hae ho ya di fudisa.
Tsa mathela ka polasing ya moahisane.
Rapolasi o ne a halefetse Pule.
O ile  a tshosa ka hore o tla tshwara dikgomo tseo hoba di jele dijalo tsa hae.
Ka mora letsatsi, moshanyana o ile a netefatsa hore  dikgomo ha di kene mathateng hape.
Ka tsatsi le leng, bana ba ile ba ya mmarakeng le nkgono Mmaletsatsi.
O ne a na le sebaka sa ho rekisetsa meroho, tswekere le sesepa.
Morwesi o ne a rata ho bolella bareki ka theko ya tse rekiswang.
Pule o ne a pakela dintho tseo bareki ba di rekileng.
Qetellong ba ile ba nwa teye mmoho.
Ba ile ba thusa nkgono ho bala tjhelete eo a e fumaneng.
Empa ho so ye kae ke ha matsatsi a phomolo a se a fedile mme bana ba se ba lokela ho kgutlela toropong.
Nkgono Mmaletsatsi o ile a fa Pule kepisi mme a fa Morwesi swetara.
O ile a ba pakella dijo bakeng la leeto la bona.
Ha ntata bona a fihla ho tla ba lata, ba ne ba sa batle ho tsamaya.
Bana ba ile ba kopa kgono Mmaletsatsi hore a tsamaye le bona ho ya toropong.
O ile a bososela mme a re, "Ke se ke tsofetse ho ka ya toropong.
Ke tla le emela hore le nketele motseng hape."
Pule le Morwesi ba ile ba mo aka mme ba mo sadisa hantle.
Ha Pule le Morwesi ba kgutlela sekolong ba ile ba bolella metswalle ya bona ka bophelo ba motseng.
Bana ba bang ba ne ba utlwa hore bophelo ba toropong bo monate.
Ba bang ba utlwa hore ba motseng bo monate haholo.
Empa ka ho fetisisa, bohle ba dumellana hore Pule le Morwesi ba bile le nako e monate le nkgono wa bona.
Mmutlanyana  o ne a robetse tlasa sefate sa diapole.
Apole e ile ya wa ho tswa lekaleng.
Lentswe la re, "Matha mmutlanyana matha!"
A tsoha ka potlako mme a matha ka lebelo a baleha.
A kopana le kgoho.
"Hobaneng o matha?"
ha botsa kgoho.
Mmutlanyana a araba, "Ha ke tsebe.
Ke utlwile feela ntho e wela fatshe le lentswe le reng, 'Matha mmutlanyana matha!'"
Kgoho o ne a tshohile.
O ile a qala ho matha ha a utlwa seo mmutlanyana a se bolelang.
Ba kopana le ntja.
Ntja a botsa, "Hobaneng ha le matha?"
Kgoho a re, "Ha ke tsebe.
Ke utlwile feela seo mmutlanyana a se boletseng, le yena ha a tsebe.
O utlwile ntho e wela fatshe le lentswe le re, 'Matha mmutlanyana matha!'"
Ntja o ne a makaditswe ke seo a neng a sa tswa se utlwa.
A qala ho matha le Mmutlanyana le Kgoho.
Ba kopana le pere.
Pere a botsa ntja, "Hobaneng ha le matha?"
Ntja a re, "Ha ke tsebe.
Ke utlwile feela seo kgoho a se boletseng, le yena ha a tsebe.
O utlwile seo mmutlanyana a se boletseng, le yena ha a tsebe.
O utlwile ntho e wela fatshe le lentswe le re, 'Matha mmutlanyana matha!'"
Pere a qala ho matha le ba bang.
Ba kopana le tonki.
Tonki a botsa, "Hobaneng le matha?"
Pere a araba, "Ha ke tsebe.
Ke utlwile feela seo ntja a se boletseng, le yena ha a tsebe.
O utlwile seo kgoho a se boletseng mme le yena ha a tsebe.
O utlwile feela seo mmutlanyana a se boletseng, le yena ha a tsebe.
O utlwile ntho e wela fatshe le lentswe le, 'Matha mmutlanyana matha!'"
Yaba Tonki o qala ho matha le yena.
Ba kopana le kgomo.
Kgomo a botsa, "Hobaneng  ha le matha?"
Tonki a re, "Ha ke tsebe.
Ke utlwile feela se pere a se boletseng, le yena ha a tsebe.
O utlwile se ntja a se boletseng, le yena ha a tsebe.
O utlwile feela  se kgoho a se boletseng, le yena ha a tsebe.
O utlwile feela seo mmutlanyana a se boletseng, le yena ha a tsebe.
O utlwile ntho e wela fatshe le lentswe le, 'Matha mmutlanya!'"
Kgomo o ne a tshwenyehile mme a qala ho matha le yena.
Ba kopana le katse.
"Hobaneng ha le matha?"
a botsa.
Kgomo a re, "Ha ke tsebe.
Ke utlwile feela seo tonki a se boletseng, mme le yena ha a tsebe.
O utlwile feela pere a se boletseng, le yena ha a tsebe.
O utlwile seo ntja a se boletseng mme le yena ha a tseba.
O utlwile feela  seo kgoho a se boletseng mme le yena ha a tsebe.
O utlwile feela seo mmutlanyana a se boletseng, le yena ha a tsebe."
Katse a qala ho matha le diphoofolo tse ding.
Ba kopana le moshanyana ya palameng baesekele mme a botsa, "Hobaneng ha le matha?"
Diphoofolo tsa araba, "Ha re tsebe.
Re utlwile seo mmutlanyana a se boletseng, le yena ha a tsebe.
O utlwile ntho e wela fatshe le lentswe le, 'Matha mmutlanyana matha!'"
Moshanyana a tsheha mme are, "Kea pole e ileng ya wa sefateng ka baka la moya.
Ke nna ya itseng, 'Matha mmutlanyana matha!'"
Naheng ya Gabon kwana ho ne ho na le motsana pela moru o difate.
Morung ona ho ne ho ena le sefate se seholo.
Sefateng seo, ho ne ho dula nonyana e ikgethileng.
E ne e le nonyana ya pula.
Ka dilemolemo batho ba motsana oo ba ne hlokomela nonyana ena ba e thabisa.
Beke le beke bane ba etlisetsa dijo tse monate, ba di bea tlasa sefate.
Ba ne ba e letsetsa mmino o monate ka lesiba.
Ha ba ne ba e tliseditse dijo, e ne e theoha sefateng e ilo ja mme e nwe le metsi.
Ha e kgotsofetse, e ne e bina ha monate mme e ikotlolle mapheo, ebe pula e qala ho na.
Dimela di ne di hola hantle, mme dijo di le ngata, e le kgora feela.
Ha nako e ntse e tsamaya, dintho tsa fetoha.
Batho ba qala ho ba botswa mme ba ne ba bua ba re, "Ha re sa hloka nonyana ya pula hobane dijo ke mantletsetletse motseng wa rona."
Ba se hlole ba fepa nonyana ena.
Na o nahana hore e ne e le mohopolo o motle hore ba kgaotse ho fepa nonyana?
Ka mora nako e sa fedisentg pelo, pula ya kgaotsa ho na, dijo tsa fela yaba batho ba qala ho tlalatlala le lefatshe ho ya batla tjhelete ya dijo.
Ba ne ba lebetse ka nonyana ya pula.
Ba nne ba tswela pele ho se e fepe.
Tsatsi le leng ha tsoha ho tjhesa haholo.
Ngwananyana ya bitswang Palesa, ya neng a etswa sekolong a ya morung wa difate ho ya iphodisa.
A fihla a dula tlasa sefate se seholo sa nonyana ya pula, yaba o re, "Ke hopola nakong tseo ke neng ke ntla le nkgono mona, ho tla fepa nonyana ya pula."
A ntsha bohobe ba hae ka lebokosaneng la dijo a bo beha tlasa sefate.
A bina pina ya kgale eo nkgono a neng a mo rutile yona.
Eitse ha e utlwa pina ena, nonyana e ntle e mmala o botala ba lehodimo ya tswa ya  fofela moo Palesa a beileng bohobe teng mme ya qala ho ja.
Ha e qetile ho ja, Palesa a bina pina ka lentswe le phefa yaba nonyana e phahamisa mapheo a yona mme Palesa a qala ho utlwa lehadima.
Ka nako eo a fihlang hae, pula e ne e se e na ka matla mme e phodisa motjheso o neng o aparetse naha.
Palesa o ne a thabile haholo ha pula ena.
A fihla a qoqela batswadi ba hae ka se etsahetseng.
Ba ile ba re ho yena, "Oho hle Palesa!
o sa kgolwa hore nonyana eo e nesa pula?"
Ntatae a re, "Jwale komello e fedile, o se hlole o ilo fepa nonyana eo e meharo."
Le ha Palesa a sa ka a phehisana le batswadi ba hae, o ne a nahana hore ba fositse.
"Ha nkgono a ne a sa le teng, o ne a tla nkgolwa," empa nkgono o ne a se a iketse boyabatho, mme Palesa o ne a se a setse feela ka seletswa sa menwana sa hae.
Beke tse pedi tsa fela pula e sa ne.
Dimela tsa omella mme diphoofolo tsa ota nama tsa tswa masapong.
Letsatsi le ne tjhesa ka tsela e makatsang.
Yaba Palesa o re, "Ha ke kgathale hore ba reng, re hloka pula, mme hosane ke ilo fepa nonyana hape."
Tsatsi le hlahlamang hoseng ka matjeke, Palesa a nka bohobe le morara ka kitjhining mme a ya morung.
O ne a sa hlokomele hore ntatae o ne a se a tsohile.
Ntata Palesa a elellwa hore moradiae o ilo fepa nonyana ya pula hape.
"Ngwana enwa ke tla mmontsha hore ke mang."
Ke ntata Palesa eo.
O ne a halefile hore moradiae ha a mo mamele.
A nka seqha sa hae mme a latela Palesa.
Eitse fela ha nonyana e fofela fatshe ho tla ja, a e hlaba ka motsu mme nonyana ya lla ha bohloko.
Palesa o ne a sa tsebe hore a etseng, eitse ha a retoloha a bona ntatae a rapalletse fatshe, a se a hlokahetse.
Ka nako yona eo, motsu o neng o hlabile nonyana ya pula wa wela fatshe o sa e lematsa ho hang.
Ya fofela lekaleng le hodimodimo la sefate.
Ha Palesa a tswa morung ka lebelo le leholo, a makatswa le ho tshoswa ke ho bona masisapelo a jwalo.
Diphoofolo le batho ba ne ba rapalletse fatshe ba se ba sa phele.
O kgutletse hae pelo ya hae e betsa kapele ke letswalo.
A phakisa a fumana seletswa sa nkgono sa menwana.
A nahana hore e-nngwe feela tsela ya ho thabisa nonyana ya pula hape e neng e halefile haholo.
Kamora halofo ya hora, Palesa o ne a se a le tlasa sefate se seholo.
O ne a fufuletswe ebile a hemela hodimo.
Pejana mane ntatae o ne a rapalletse a se a ile boyabatho.
Palesa a sheba ka lehlakoreng, mme a bapala mmino ka seletswa sa menwana sa nkgono a ntse qhaqhasela.
A bapala hoo menwana ya hae e neng e se e le bohloko.
Qetellong, ha etsahala se a neng a se labalabela ka ho fetisisa.
Nonyana ya theohela fatshe e ka ha ho letho le etsahetseng.
Ya fihla ya ja morara o neng o ntse o le fatshe moo mme ya binabina.
Ha Palesa a ntse a bapabapala seletswa sa nenwana, ya phahamisa mapheo a yona.
Palesa a utlwa leratanyana kamora hae.
"Jo!
ntate o tsohile."
Ke Palesa eo a thabile.
"Ke kopa tshwarelo hle nonyana ya pula, ntshwarele," ntata Palesa a rialo ho nonyana ya pula.
A tshwara moradiae ka letsoho mme ba tsamaya butle ho kgutlela hae.
Motsaneng wa bona, batho bohle le diphoofolo di ne di se di phela hape.
Bosiung boo batho ba motse ba tshwara kopano mme bohle ba dumellana hore ba ithutile thuto ya bohlokwa.
Ho tloha mohlang oo, beke enngwe le enngwe ba ne ba nka leeto ho ya morung ho ya fepa nonyana mme e ba tlisetsa pula.
Enwa ke mosuwetsana wa ka.
Lebitso la hae ke Mosuwetsana Akinyi.
O nthata haholo.
Mosuwetsana Akinyi o re ruta ditlhaku le ditumanotshi.
Ke kgona ho bitsa ditlhaku a,  e,  i,  o,  u.
Mosuwetsana Akinyi o re rutile mebala kgubedu, tala, tshehla, le ntsho.
Nakong ya ho robala, Mosuwetsana Akinyi o re binela  ho fihlela re robala.
O re binela dipina tsa ho re koietsa.
Ka Mantaha, o re phetela dipale tsa  banna ba bahale.
Ka Labobedi, o re phetela dipale tsa basadi ba bahale.
Ka Laboraro, o re phetela dipale ka mefuta ya dipalangwang.
Ka Labone, o re phetela dipale ka temo.
Mme ka Labohlano, Mosuwetsana Akinyi o re kopa ho phetela barutwana ba bang ka phaposing dipale tsa rona.
Mosuwetsana wa rona ke mosuwetsana wa mantlha lefatsheng!
Ha ke hola, ke batla ho tshwana le Mosuwetsana Akinyi.
Thamara e ne e le ngwananyana ya dilemo di hlano, ya neng a dula le ba lelapa la hae.
Motsana wa habo o ne o le pela moru o neng o na le diphoofolo tse hlaha.
Thamara e ne e le ngwana ya mamelang batswadi ba hae.
O ne a disa dinku le dipodi tsa habo.
Ha a ntse a disitse diphoofolo, o ne a rata ho mamela dinonyana ha di ntse di bina.
Ha dinonyana di ntse di bina o ne a ikenyetsa mantswe moloding oo.
Thamara one a eso fihle dilemong tsa ho ya sekolong.
Baenae Bonolo le Motseki bona ba ne ba se ba kena sekolo.
Ho fihla sekolong sa bona, ba ne ba lokela ho tsamaya dikilomitara tse leshome kaofela.
Bonolo le Motseki ba ne ba ya sekolong le bana ba bang ba motsaneng wa bona hoseng, ba be ba kgutle le bona mantsiboya ha sekolo se tswa.
Ba ne ba nka mabokosana a dijo ha ba eya sekolong.
Ka tsatsi le leng Thamara a botsa mmae, "Nna ke tla ya neng sekolong?"
"O tla ya le wena e se kgale," mme a mo araba.
Tsatsi le leng morena wa motsaneng wa ha habo a fihla ka koloi le mafumahatsana a mabedi.
Morena wa motsana o ne e etsa bonnete ba hore bana ba ya sekolong ka nako e tshwanetseng.
Batho ba ne ba kgolwa hore ha ngwana a kgona ho thetsa tsebe ya letshoho le letona ka letsoho le letshehadi, o  se a loketse ho qala sekolo.
Morena a botsa, "O dilemo di kae?"
"Ke na le dilemo tse hlano," Thamara a mo araba.
"Ha re bone hore na o se o loketse ho  ka qala sekolo."
Ho bolela morena.
E mong wa mafumahatsana a tshwara letsoho la Thamara le letshehadi ka hlooko a le beha ka hodima hlooho ya hae.
Thamara a thetsa tsebe ya hae e ka letsohong le letona.
Thamara o ne a tla ya sekolong se fapaneng le seo ho kenang Bonolo le Motseki ho sona.
O ne a tla kena sekolo se setjha se haufi le hae.
Thamara o ne a thabile haholo.
"Jwale ke tla kgona ho bala le ho ngola jwaloka Bonolo le Motseki," ho nahana Thamara.
Kgalekgale motsaneng o bitswang Nyamani, ho ne ho ena le monna ya bitswang Kiundu.
Kiundu o ne a rata dijo haholo.
Ntho eo a neng a e rata ka ho fetisisa e ne e le nama.
Ka tsatsi le leng morena wa motse a memela batho ba motse kaofela lenyalong la mora hae.
Kiundu a itukisetsa ho ya lenyalong lena.
Jwale Kiundu a utlwa batho ba bua ka mokete o mong wa lenyalo.
O ne o le motsaneng o mong o bitswang Katumbi.
"Mekete e mmedi ka tsatsi le le leng!
Ke sa tla ja," ho nahana Kiundu.
"Ke tlamehile ho ya meketeng ena e mmedi, ke tla ya Katumbi pele ebe ke kgutlela mona Nyamani," ho nahana Kiundu.
Kiundu a tsoha hoseng ka matjeke a ya motsaneng wa Katumbi.
Ha a fihla, a bona hore batho ba phehang ba ntse ba lokisa dijo.
Kiundu a nka qeto ya hore o tla kgutlela Nyamani ebe o boela Katumbi ha mma morao.
Kiundu a kgutlela Nyamani a tshepile hore o tla fumana nama e se e lokile.
O ne a se a lapile haholo jwale, empa ha a fihla moo, batho ba ne ba ntse ba pheha le teng, mme dijo di so butswe.
"Ha ke ne ke tloha Katumbi e ne e le hona ba qalang ho pheha.
Dijo di tlameha hore e be di butswitse jwale."
Kiundu a kgutlela Katumbi.
O ne a se lapile hoo aneng a se a thothomela ke tlala.
Eitse ha Kiundu a fihla katumbi, batho ba ne ba se jele.
Ba ne ba se ba fa monyadi le monyaduwa dimpho.
Kiundu o ne a sa tlisa mpho, o ne a batla feela ho ja.
Kiundu o ne a hloname feela hobane ha a ka a fumana dijo.
A nka qeto ya ho kgutlela motseng wa Nyamani.
O ne a lapile ebile a kgathetse, a tsamaya butle.
Ha a fihla Nyamani, batho ba ne ba se ba jele mme ba bina ba qoqopela.
Eitse ha Kiundu a utlwa hore dijo di fedile le mona Nyamani, a idibana hobane ha a fumana nama meketeng ka bobedi.
Kiundu a kgutlela hae a ntse a lapile.
Tsatsi le leng Mme Letsatsi o ile a ya etela kgaitsedi ya hae Kgwedi.
Kgwedi o ne a dula ka nqane ho lehodimo.
"Ke tla kgutla kapelenyana," ho rialo Letsatsi ho maru.
Ha Letsatsi a qeta ho tsamaya, dithaba tsa apara kobo tsa tsona tse tshweu.
Moya wa qwaketsana le difate, difate tsa halefa, tsa lahlela makala a tsona hohle.
Lehodimo la duma, la putswafala.
Maru a ne a saretswe ho bona tsena tsohle, a qala ho lla.
Dikeledi tsa ona tsa rotha hohle.
Lefatshe lohle la qwela hara metsi.
Ka yona nako eo Letsatsi o ne a itokisetsa ho kgaohana le Kgwedi kgaitsediae.
A mo suna mme a mo sadisa hantle.
Lehodimo le ne le thabile haholo ho bona letsatsi, mme la fetoha la e ba bolou.
Dithaba tsa apara botala.
Moya wa kgutsa wa robala.
Difate tsa ikotlolla makala a tsona tsa bososela.
Maru a ne a thabile ho bona mme wa ona Letsatsi hape.
A tsamaya ho ilo bapala.
Dimelanyana tse nyenyane tsa thunya mobung yaka di re, "Dumelang."
Lefatshe lohle la phatsima.
Mme Letsatsi a kgantsha hohle.
"Ke le boleletse hore ke tla kgutla."
A bososela.
Kajeno ha ke ye sekolong.
Ke letsatsi la phomolo!
Kajeno nkeke ka shebella thelebishene hobane ha ho na motlakase.
Ekaba ke tla etsang?
Kajeno ke tlilo mamela mmele wa ka!
Hore ke kgone ho mamela mmele wa ka, pele ke lokela ho kgutsa tu!
Ee, Jwale ke kgona ho ikutlwa ha ke hema.
Ke hula moya, ke a o ntsha.
Ke a o hula, ke a o ntsha.
Ke kgona ho hemela hodimo.
Hhhhhhhhhhhhh!
Le fatshe.
Mmmmmmmm!
Jwale ke kgona ho utlwa ha pelo ya ka e otla!
Thu, thu, thu, thuuuu, thuuuu!
A na nka kgona ho etsa hore pelo  ya ka e otlele hodimo le ka pejana?
Ee!
Ka ho qhomaqhoma makgetlo a mashome a mabedi.
Utlwa!
Jwale pelo ya ka e otla kapele!
Ha ke beha menwana ya ka methapong ya letsoho, ke kgona ho utlwa ho otla ha pelo.
Ke kgona ho ikutlwa ha ke tsheha.
Haha, ha, ha, haa!
Ke kgona ho ikutlwa ha ke lla.
Hii, hii, hii!
Ke kgona ho ikutlwa ha ke opa diatla.
Pha, pha, pha!
Ke kgona ho utlwa ha mpa ya ka e duma.
Krrrr, krrrr, krrrr!
Mpa yaka e re, "Mphepe!"
Nko yaka e kgona ho nkgella dikuku tse bakwang ka kitjhining.
Jwale he ke batla ho utlwa mehlahare ya ka e hlafuna dikuku tseo.
Bona Diphoofolo tseo renang letsona motseng.
Re hama kgomo hore re fumane lebese.
bo mutlanyana le dikatse di utlwana lebatho
Pere e etsa modumo," neeeei ".
Ho sebediswa dikgomo ledipudi ho nyala Mosadi lefatsheng la Uganda.
Kgoho e yetsa modumo," ko ko ko".
Ntja e sebediswa ho hlokomela malapa
Rapolasi o hlokomela diphoofolo kaofela.
Kajeno ke letsatsi le leholo!
Ka mora ho leta dikgwedi tse robong, mmae Thabi o ya sepetlele ho fumana lesea la hae.
O tla kgutla ka mora matsatsi a mararo.
Na o ka bala letsatsi-kgwedi le letsatsi la beke khalendareng?
E tla be e le letsatsi-kgwedi lefe ha mmahe Thabi a kgutlela hae?
"Sala hantle moratua!"
Mmahe Thabi a realo.
"O thuse ntatao, hle!
Eseng kgale ke tla be ke le lapeng, le dimakatso tse kgolo ho rona kaofela!"
Ngwana o hodile haholo ka hara mpa ya mmae,   hoo Thabi a sitwang ke ho potetsa matsoho a hae mmeleng wa mmae jwalo ka pele.
Thekisi e letsa hutara ka ntle.
Ke nako ya hore mmae a tsamaye.
Thabi o qala ho lla.
Ntatae o mmeha hodimo mahetleng hae.
O rata ho nkelwa ho tloha fatshe ho ya hodimo jwalo ka mona.
Jwale Thabi o bolelele bo fetang ba ntatae ka hlooho!
Haeba ntata Thabi a le bolelele ba dimitara tse 1,6 kapa disentimitara tse 160, jwale Thabi a ka ba bolelele bo bokae ho tloha fatshe?
Eseng kgale Thabi o boetse o swabile mme o qala ho lla hape.
Ke kgetlo la pele bophelong ba hae, yena le mmae ba arohana e le bosiu.
Ntata Thabi a mmeha fatshe setulong pela hae.
A mo phumola meokgo ya hae, mme a bua le yena ka lentswe le bonolo a mo kgothatsa.
Thabi o ikutlwa a le matla hape, ha a eme a le molelele hodima setulo sa hae.
"Ke na le dilemo tse tsheletseng!
Ke ngwanana e moholo!"
a bolella ntatae.
Ha a eme a itse thwii, tjena, Thabi o batla a lekana le ntatae.
Na o hopola hore ntanta Thabi o bolelele bo bokae?
Na o nahana hore Thabi o bolelele bo bokae ha a eme fatshe eseng hodima setulo?
Thabi o tshwanetse ho leta matsatsi a mararo fela ho tloha ka Laboraro ho fihla ka Moqebelo, empa ho yena e ne e ka re dilemo.
Thabi o leka ho bala hore o tshwanetse ho leta dihora tse kae.
O a tseba hore letsatsi le na le dihora tse 24, kahoo o ipolella hore, "24+ 24 + 24 ke _____."
Na o a tseba hore karabo ke eng?
"Ntate," ke Thabi eo, "Ke ne ke nahana hore ke lesea la hao!
Ke seo o mpitsang sona ka mehla.
Ho tlilo etsahalang jwale?
Ha ke sa tla ba lesea la hao?"
"O tla dula o le leitsibolo la rona le kgethehileng, Thabi!"
Ntatae a mmolella jwalo.
Ntata Thabi o araba dipotso tse ngata ka lesea le letjha.
Ntata Thabi a tlelwa ke kgopolo.
"Thabi, hobaneng o sa ngolle Mama lengolo?
O ka mo jwetsa hore o mo hopotse hakakang le ho mmotsa dipotso tse ding ka lesea.
"Ke tla rata ho etsa jwalo Ntate.
Na o ka nthusa?"
Ka mora dijo tsa motsheare ntata Thabi o mo thusa ho ngola lengolo.
Bala lengolo la Thabi:Mme ya ratehang,Ke a o rata ebile ke o hlolohetse haholo!
Ntate a re o tla be o le lapeng ka Moqebelo.
Ke tatetse ho o bona le lesea le letjha.
Ke na le dipotso tse ngata-ngata!
Na lesea la rona ke moshanyana kapa ngwanana?
O tshwana le nna?
Lesea la rona le tlilo qala neng ho tsamaya le ho bua?
Ka lerato ho tswa ho, Thabi, lesea la hao le leholo!
Ha a qetile ho ngola lengolo la hae, Thabi a qala ho lora ditoro tsa motsheare.
"Mohlomong ho na le masea a mabedi," Thabi a nahana.
"Mafahla a ho tshwana le metswalle e meng ya ka."
Thabi o nahana ka Zodwa le Brenda, mafahla a banana a tshwanang hona hoo!
"A rona mafahla e ka ba ke mofuta o jwang?"
menahano ya hae e ya kwana le kwana.
Letsatsi le leholo le fihlile.
Thabi o thabile haholo.
O letile matsatsi a 3 kaofela (kapa dihora tse 72), empa o utlwa e ka re o letile tse ngata esale mmae a ya sepetleleng.
Ba letile dikgwedi tse robong hore ngwana a hole ka hara mpa ya mmae.
Thabi o bala a kgutlela morao ka dikgwedi: "Mmesa ho ya ho Hlakubele, ke kgwedi e le nngwe, ho ya ho Hlakola, ke kgwedi tse pedi..." Balla morao ho fumana hore ngwana o qadile ka kgwedi efe ho hola ka mpeng ya Mme?
Thabi o utlwa batswadi ba hae monyakong o ka pele.
Thabi a thola tu!
O batla ho ba makatsa.
Empa Thabi ke yena ya tlileng ho makala haholo!
Mmae o tlile lapeng le Mafahla!
Thabi o na le kgaitsedi le ngwananeso!
Atlehang o ne a paqame fatshe mmateng wa hae.
O ne a mametse mmae a mo phetela pale e nngwe ya tseo a di ratang haholo.
Pale e ne  e le ka basadi ba motseng wa bona, ba tsejwang  ka ho etsa dimmate le dibasekete tse ntle.
Mpho ya Atlehang e bohlokwa haholo e ne e le mmate wa ho robala a o etseditsweng ke nkgonwae ka tsatsi la matswalo a hae ha  a qeta dilemo tse 10.
E itse ha Atlehang a tsoha, mmae o ne a batla ho phutha mmate a o behe.
"E seng jwale Mme.
Ha re shebe mebala le dibopeho re le mmoho," Atlehang a kopa.
Atlehang a bala mabitso a mebala ya mela ho tloha hodimo ho ya tlase.
"Pinki, pinki, botala ba jwang, botala ba jwang, botala ba lehodimo, pinki, pinki, botala ba jwang, botala ba jwang.
Na o bona mo dipaterone di fetohang teng mo mmateng?"
Atlehang a botsa mmae.
Atlehang a phurulla mmate.
Bongata ba dibopeho e ne e le dikgutlonne, le dikwere tse mmalwa.
"Ke tseba tsela ya ka pela ya ho fumana  hore ke  dibopeho tse kae kaofela.
Ha o bale sebopeho ka seng, o bala dinomoro tsa dibopeho moleng ka mong fela,"  Atlehang a realo.
Na o tseba hore Atlehang o bala dibopeho jwang?
Ke dibopeho tse kae kaofela?
Atlehang o ne a na le mmate o mong o monyenyane o a neng a o sebedisa ho dula ka ntle.
Mmate  ona o ne o na le dikgutlonne fela.
Na mmele wa Atlehang o nka boholo bo bokakang ba dikgutlonne?
Ke dikgutlonne tse kae tse sa akaretswang?
Na o ka sebedisa tsela ya Atlehang ya ka pela ya  ho fumana hore mmate o na le dikgutlonne tse kae kaofela?
Ka tsatsi le leng e le hoseng Atlehang a etela nkgonwae.
O bone basadi sedibeng ba kgella metsi ka dibakete tseo ba neng ba di rwele dihloohong tsa bona.
O ne a ipotsa hore ekaba  bakete ka nngwe e tshetse dilitara tse kae tsa metsi?
O nahana eng?
Atlehang a fihla ntlong ya nkgonwae.
"Kgidi!
Wa fihla ke sa ho lebella!
Bona basekete e ke e entseng.
Na o a e rata?"
Nkgono a botsa.
Atlehang a araba a re: "Ke rata mebala, nkgono, empa dibopeho e ka re metsu."
O ka kopisa paterone e mo baseketeng jwang?"
Na dibopeho di tshwana le dikwere kapa dikgutlonne kapa dibopeho tse ding?
Ha a le tseleng a kgutlela lapeng, Atlehang a lahlehelwa ke tsela.
O ne a sa tsebe hore o hokae, jwale a dula tlasa sefate a phomola.
Atlehang a tadima mahlaku a sisinyeha hodima sefate.
Ho ne ho na le dipaterone tsa lesedi le moriti di mo potapotile.
E se kgale ke ha a kgalehile  ke boroko bo boholo.
Ha a phaphama, a ikutlwa a tshohile.
O ne a batla ho ba lapeng le mmae, a phomotse mmateng wa hae.
Ka nako eo nonyane e nyenyane e botala ba lehodimo ya tsorama sefateng.
"Dumela, o se kgathatsehe.
Nka ho thusa ho fihla lapeng.
Ntshale morao."
Atlehang o ne a maketse ho utlwa nonyane e buang.
Atlehang a sala nonyane morao ho fihla mo tsela e arohanang.
Tsela ya tswa ditselana tse ding tse pedi, e nngwe e ya ka letsohong le letshehadi e nngwe e ya ka letsohong le letona.
Na o tshwanetse ho nka tselana efe?
Atlehang a sheba hodimo.
Na ho ka etsahalang?
Nonyane e ne e tshwere mmate wa hae molomong wa yona!
Ya  fofela ka tseleng e ka letsohong le letona ya wisetsa mmate fatshe.
Nonyane yona ya fofa ya ikela.
Atlehang a sala tselana eo morao.
A utlwa setsheho le pina ya batho ba motseng wa habo.
Atlehang o ne a thabetse ho fihla  lapeng a sireletsehile.
Mmahe Atlehang a mo alla  mmate wa hae hore a dule hodima ona  mme a  mo fa sekotlolwana sa dijo hore a je.
Atlehang a qala ho bala dikwere e le ha a batla ho etsa bonnete ba hore di teng kaofela.
Ha a ntse a bala a hlokomela hore sekotwana sa mmate se ileng sa ntshuwa se ile  sa boela sa kgutlisetswa.
Ka hoo o ne a sa lore!
Nonyana e nyenyane e botala ba lehodimo, e ne e le teng ka nnete!
Kgale kgale ho ne ho e na le ngwanana ya bitswang Kopano.
Batswadi ba Kopano ba ne ba le bohlale e le borasaense.
Ba ne ba sebetsa porojekeng ya lekunutu e kgolo laborathoring ya bona.
Rasaense ya kgopo ya bitswang Ngaka Ramaqheka o ne a batla ho tseba lekunutu la porojeke ena.
Bosiu bo bong Ngaka Ramaqheka a romela Dan Rabolotsana ho ya kwetela batswadi ba Kopano.
Dan a ba fumana batswadi ba Kopano, a leka ho tshwara Kopano.
Kopano o ne a le monyenyane a le lebelo, a phonyoha menwaneng ya hae.
Kopano a matha ka lebelo le kang la lehadima.
Ha a kgaotsa ho matha, a iphumana a le morung o difate di bolelele boo a sokang a bo bona.
Ha a ntse a shebile hodimo moo difate di fellang,a kgotjwa a wa.
A wela hodima se seng sa difate ka hlooho mme a theteha.
Ha a phaphama, a iphumana a le ka phapusing e nang le thelebishene e kgolo.
"Dumela Kopano," ho bua monna ya thelebisheneng.
"Ke sehlwela se sebeletsang Botle Lefatsheng.
Ho tloha kajeno, o se o le sehlwela le wena."
Ho tloha tsating leo, Kopano a ba le sebete jwaloka phiri.
Ha batswadi ba hae ba se ba kgutletse hae, Kopano a kgutlela sefateng ho ya batla monna ya neng a mmone thelebeshineng.
A se fumana sefate empa ho ne ho se na monyako.
Yaba o dula fatshe o lebella hodimo difateng.
Bohlwanyanao ne a rata ho bala.
Hangata o ne a swaswiswa.
"Bohlwa ha bo bale.
Bo lokela ho iphepa.
Bo bokella dijo tseo bo tla di hloka."
Bohlwanyana o ne a bala letsatsi kaofela, a bale, a bale tsatsi le be le dikele.
Bohlwa bo bong bona bo ne bo bokella dijo tseo bo di fumanang mme bo di bolokele nako ya mariha ka tlasa mobu.
Mme wa hae le ntate wa hae ba ne ne ba sa rate ntho ena.
Bohlwanyana o ilea utlwa bohloko ke sena.
Hwetla ha mahlaku a difate a e wa, bohlwa bo qalella ho boloka dijo ka tlasa mobu.
Mofumahadi o batla hore ho bolokwe dijo, ka hoo bohlokwa kaofela bo lokela ho sebetsa ka matla.
Bohlwanyana a hoeletsa a bolela ka sebaka se seng seo a badileng ka sona.
"Re hloka restjhorente, sebaka seo batho ba jelang ho sona.
Ke utlwile sena dibukeng tseo ke di badileng."
Bohlwa ba hwanta bo entse mokoloko.
Ba hwanta ha tsatsi le dikela.
Bohlwanyana a hoeletsa, "Helang, e nngwe ke eo!"
Bohlwa ba hwanta ka bonngwe, bo jere beka, bo jere bantshi.
Ha bo kgutla Mofumahadi a thaba.
Dijo di tletse ditshelong.
Ba tshela Bohlwanyana ka ditlatse.
Mme le ntate wa hae ba mo kopa ka matsoho.
Ausi wa hae e monyane a mo tshwara ka letsoho.
"Jwale ke nahana hore ke a utlwisisa."
"Mokgwa oo o ratang ho bala dibuka ka teng.
O etsa hore ke nahane ho di leka."
"Bana, a keng le itshware hantle ha le ntse le nkemetse!"
horialo mme.
"Hopolang hore le tliliniking mona.
Hona le bakudi."
"Mme, ke yena a nqalang pele!"
"Mme, ha se phoso yaka!"
"Holekane!"
ho rialo MaDikeledi a etswa ka ofising.
Ha feta metsotswana ba ntse ba kgutsitse.
Kgotso ha e kaba ya lala ho isa kae.
Bana ba qalella ho sututsana.
Dikeledi a sututsa Milefi hore abe a thekesele.
Molefi a thekesela a ba a wela hodima ntho e thata.
PSHATLAAAAAA!
Dikeledi le Molefi ba makalletse qubu ya masapo e saballetseng fatshe.
"Na o elellwa tsietsi eo o e bakileng ka mokolokolo wa mme!"
ho botsa Dikeledi.
"Ke phoso ya hao!
Ke wena ya ntshutumeditseng," ho omana Molefi.
"Thola!
Re tshwanetse ho hong!
Ho seng jwalo mme o tlo halefa hampe," ho rialo Dikeledi.
Molefi a thonaka lesapo.
"Lena ke la hlooho.
Le na le masoba a mabedi a mahlo, lesoba la nko le meno ka tlase."
"Leo ehlile ke la hlooho.
Hona ho tshwana le malatadiana.
Re tshwanetse ho fumana moo lesapo le leng le le leng le tshwanetseng ho ba teng."
"Na lena ke la hokae?"
ho botsa Dikeledi a thonakile lesapo le leholo le jwaloka hoko ya dikgopo.
"Ke nahana hore lena ke la sefuba.
Sebaka se ka tlase ke sa mpa," ho bua Molefi.
Dikeledi a dumela, ba tshwarisana masapo a noka ba a beha hodima setentshe.
Masapo a na a manyenyane a tshwana le a menwana," ho rialo Dikeledi, a tshosa Molefi ka ona.
"Hona ke sephaka le letsoho.
Na o ka re fumanela le leng?"
ho botsa Dikeledi.
O tseba jwang hore hase masapo a leoto?"
ho botsa Molefi.
Dikeledi a kgumama, a beha letsoho la hae pela leoto la hae, ho mmontsha phapang.
Matsoho a makgutshwanyane ho maoto.Masapo a matsoho a makgutshwanyane ho masapo a maoto.
Ka pelepele, Molefi a fumana lesapo le leng la sephaka.
Dikeledi a ema ka di tshetshekwane ho lokisa masapo a matsoho ha Molefi a hokahanya masapo a maoto mokolokolong.
Ba utlwa lentswe la mme ka ntle.
O qetile mosebetsi wa hae wa letsatsi.
Ho setse feela lesapo la lehata ho kgwaketswa.
"Molefi, phakisa.
Atametsa setulo seo kwano," ho seba Dikeledi.
A palama setulo ho kgwaketsa lehata mokolokolong.
Molefi a hula setulo ho se kgutlisetsa madulong a sona.
Re sebeditse hantle!"
Dikeledi a haka Molefi.
Mme a bula monynako wa ofisi ya hae.
"Ho hotle jwang ho bona lona ba babedi le hakana!"
ho rialo mme a kena ka ofising.
"Ke qetile mosebetsi wa ka wa letsatsi!
Ha re tsamayeng re ilo reka lebejana po," ho bua mme.
"Le sebeditse ka boqetseke ho phutha masapo a mokolokolo," ho bua mme.
Dikeledi le Molefi ba shebana ba maketse.
Mme o tsebile jwang?
Masapo a hlohoMasapo a mokokotloMasapo a sephakaaMasapo a matsohoMasapo a dikgopoMasapo a nokaMasapo a tlhafuMasapo a maoto
Ka tsatsi le leng,  diphoofolo tsohle di ne di dula mmoho morung.
Mokoko e ne e le morena wa tsona.
Mokoko a bolella diphoofolo hore  letlwepe le hloohong ya hae le entswe ka mollo.
Ka baka lena,  diphoofolo tsohle tsa tshaba mokoko.
Matsatsing ao,  mollo o ne o fehlwa ka motsu wa seqha.
Tsatsi le leng pula e na,  motsu wa seqha wa Lengau wa ba metsi.
O ne a sa kgone ho fehla mollo ho futhumatsa lelapa la hae.
Kahoo,  Lengau a roma madinyane a hae ho ya kopa Mokoko ho ba fa mollo ho tswa letlwepeng la hae.
Mokoko o ne a sa thaba ho hang.
O ile a leleka madinyane a Lengau a sa ba fa mollo.
Lengau o ne a saretswe haholo ha madinyane a hae a kgutla a sa tshwara letho.
Bosiu bo boholo ha Mokoko a robetse,  Lengau le madinyane a hae  ba ya utswa mollo ho tswa letlwepeng la  Mokoko.
Lengau a nka jwang bo ommeng  ka ntle ho ntlo ya Mokoko.
A beha jwang bo omeletseng haufi le letlwepe la Mokoko ya robetseng.
Empa jwang ba se ke ba hotela.
Yaba ka hloko, o tshwara letlwepe.
Le ne le bata!
Madinyane a Lengau le ona a tshwara letlwepe.
Ho ne ho se mollo!
Lelapa lohle la Lengau la qala ho tsheha.
Setsheho sa lengau sa tsosa Mokoko le dikgoho.
Mokoko a shebisa letlwepe ka ho bona,  a hweletsa,  "Le lokela ho baleha.
Ha le tshabe?"
Lengau a arabela,  "Re thetsitse letlwepe la hao mme re a tseba ka leqheka la hao!
Re tla ya re ilo bolella diphoofolo tse ding.
Di tlo o halefela."
Dikgoho di ne di tshohile.
Tsa baleha le Mokoko a baleha le tsona.
Dikgoho tsa siya moru tsa ya dula le batho.
Ho tloha ka nako eo,  dikgoho di ile tsa tshaba mangau mme tsa dula le batho ho fumana tshireletso.
Ha re tsamaea tseleng e telele, re tsamaea 'moho re bina pina.
Ke na le uena, uena le 'na.
Leeto le monate ha re le lelapa.
Ke tla u fuama joaloka sethole, se fuame litsuonyana.
Ha pula e rotha, marotholi a theoha holimo, ke tla u sireletsa sefahleho joalo ka katiba ea mokorotlo.
Ha leholimo le befa, ka lehalima le thoathoaretsa, e ba sebete, khutsa!
Ke na le uena.
Re tsamaea 'moho ha re na hlonama.
Sheba holimo, sheba mahlokoreng.
Bona na re boneng!
Ha u bona se nyakalatsang, mpolelle.
Pelo eaka e nyakalle, re sututse ho hlora.
Ha maoto a choachoasela ke bolelele ba tsela, se khathatsehe, re se re titimme sebaka.
Cliniki ke eo.
Ke bohlale ho hlahloba qoqotho, mat'soafo le litsebe.
E ba matla u hole, phumula menyepetsi eo.
U ts'ohile?
Ts'oara, maparela letsoho laka.
A u hlahlobe phallo ea mali ka lebanta la sephaka.
Ba re fa litlhare, ba re fa malebela ho re boloka re phetse.
Hae re tla kena.
U loketse ho khathala.
Re ithutile tse ngata.
Joale ke nako ea boroko.
Phomola hantle.
Litoro tse monate.
Moya wa Mariha o se o fetile.
Hwetla e a tla  motseng wa Naledi.
Haufinyane baahi ba tla bokana ho keteka sehla se setjha.
Naledi o ne a ikemiseditse ho bona mokete wa  Hwetla ho feta letsatsi lefe kapa lefe la selemo.
Hoseng ho hong ho futhumetseng, Naledi a utlwa baahi ba babedi ba baholo ba bua ka mokete.
"Batloung ba lahlehetswe ke  moya wa ho keteka," e mong a rialo.
"Re ka ba le mokete wa Hwetla jwang motseng o lebetseng ho keteka?"
ha botsa e mong.
Naledi o ne a tshwenyehile.
"Letsatsi le tla tjhaba hape jwang ka ntle le hore re bine re le tsose borokong ba lona ba mariha?"
Naledi a ipotsa.
Naledi o ile a nahana nako e telele ka sena.
"Ke tlameha ho ya batlana le dintho tse tla kgutlisetsa moya ho keteka motseng weso."
Baholo ba ile ba fa Naledi kananelo ya bona ka leeto la hae.
Ba ile ba mo fa mokotla hore a tshele dintho tseo a neng a tla di fumana.
Naledi o ne a tshohile, empa a dumela hore o tla atleha.
Naledi o ile a tsamaya letsheare lohle.
O ne a nyoloha thajana, le ho theohela phuleng.
O ile a sesetsa nokeng e kgolo, mme a hlwella mafika.
O ile a tsamaya hodima dihlaba ho fihlela a fihla moriting wa dithaba tse kgubedu.
Ha shwalane e tshwara, Naledi o ile a fihla motseng wa dipaterone le mebala eo a neng a so e bone.
O ile a bolella baholo ba motseng  ka leeto la hae.
Mme wa setjhaba sena o ile a fa Naledi mpho.
O ile a bolella Naledi, "Ka lerato re o fa pente ena ho tsoseletsa mmala wa motse o seng o le thothofa."
Naledi o ile a leboha baholo mme a kenya pente ka mokotleng.
Yaba o kena tseleng, a thabetse mpho.
Naledi o ile a tsamaya letsatsi lohle, merung e fapaneng ya difate tse kgolohadi.
Ha ho se ho phirima, o ile a utlwa modumo wa dikupu.
O ile a potlakela moo modumo wa dikupu o tswang teng, a utlwa moya wa ho tjeka o fihlela maoto a hae a kgathatseng.
Naledi o ile a iphumana a le motseng wa Taung.
Batho ba ne ba dutse ho potoloha mollo, ba letsa dikupu ebile ba bina.
O ne a so utlwe mmino o monate jwalo haesale.
O ile a bolella baholo ba motseng ka leeto la hae la ho kgutlisa moya wa ho keteka bathong ba habo.
Bataung ba ile ba mo mema hore a phomole mme a robaletse.
Hoseng morena a bitsa Naledi.
"Ngwanaka," a rialo, "nka sekupu se ikgethang ke sena.
Se bapala pina e ntjha ka nako tsohle ha o se letsa."
Naledi a leboha baholo mme a kenya sekupu ka mokotleng wa hae.
A tswela pele ka leeto la hae hape, a thabetse mpho ena ya mmino le motjeko.
Letsatsing la boraro la leeto, a feta tshimo e nang le dikgomo tse nonneng.
Monko o ile wa tsikinyetsa dinko tsa hae a ba a kolla mathe ka hanong.
O ile a sala monko morao, a ba a fihla motseng moo batho ba neng ba eme ba phehile.
Morabe ona  o ne o tumme ka mekete mme Naledi o ne a so ka a latswa dijo tse monate jwalo.
Kamora hore a je, o ile a bolella baholo ba motse ka leeto la hae.
Tsatsi le latelang, lekgotla la diphehi la mo fa motswako wa senoko sa sephiri.
"Moradi wa rona," ka dinoko tsena, "re o tiisetsa hore dimpa tse ngata di tla kgora di thabe!
Re o fa mpho ya dijo tse monate."
Naledi o ile a leboha  baholo mme a kenya dinoko ka hara mokotla.
O ne a tseba hore o ne a na le dintho tsohle tseo a neng a di hloka.
Ka mafolofolo a matjha o ile a qala leeto ho ya hae.
Ha a fihla hae baahi ba ile ba mo bokanela ho utlwa ka dikenkeng tsa leeto la hae.
O ile a ba bolella dipale tsa dintho tseo a di boneng, tseo a di utlwileng, le tseo a di jeleng.
Yaba o bula mokotla wa hae ho ba arolela dimpho tseo a di filweng.
Baahi ba ile ba thabela ho amohela matlotlo ana.
Mosa wa ba bang le mamello ya Naledi di ile tsa tlisa mmala, pina le motjeko bathong.
Ka tsatsi le leng, mme o ile a reka ditholwana tsa mefutafuta.
"Re tla ja ditholwana tsena neng?"
ra botsa mme.
"Re tla ditholwana  mantsiboya kajeno," ke mme eo.
Moenaka Rahim o meharo.
A latswa ditholwana kaofela.
A ja tse ngata haholo.
"Rahim o sele, mme o inahanela a le mong," ke nna eo.
"Bona seo a se entseng!"
Mme o ne halefetse Rahim haholo.
Kaofela ha rona re ne re halefetse Rahim, empa yena o ne a sa bonahale a itshola.
"A na o tla fa Rahim kotlo?"
ho botsa moenaka e monyenyane Athil.
"Rahim!
O tlilo swaba ke ya o bolella," ke mme eo.
Rahim a ikutlwa e ka o a kula.
"Ke tshwerwe ke mala," Rahim a sebela kgaitsedi yae.
Mme o ne a tseba hobaneng Rahim a kula.
"Ditholwana di fa Rahim kotlo," ho nahana mme.
Rahim o ile a kopa tshwarelo ho rona mme a tshepisa hore a keke a hlola a e ba meharo jwalo hape.
Re ile ra mokgolwa, mme ra mo tshwarela.
Ka nako engwe,  diphoofolo di ne di rera ho ba le boithabiso.
Empa ene ese tsohle tse yang.
E ne ele diphoofolo tse nang le manaka fela.
Moutlwanyane o ne itokiseditse ho ya boithabisong.
Empa leha ho le jwalo wa fumana hore ha e se wa tsohle.
E ne e le wa tse nang le manaka fela.
Moutlwanyane wa ya kae-kae,  wa fumana manaka.
Ya a beha ho dima hloho ya ona,  ya ya boithabisong.
Boithabisong moutlwanyane wa ja,  wa nwa,  le ho jaefa.
Tsena tsa etsa hore o kgathale,  wa qetella o robetse letsatsing.
Ka nako yeo o robetseng diphoolo tse nang le manaka di ele tsa hlokomela hore ha ese phoofolo yeo di neng di e woka.
Ya ba di hula ditsebe tsa ona hore di be kgolo.
Ya ba owa baleha.
Ke kahona moutlwanyane o nang le ditsebe tse kgolo!
Moya o a rora.
O rora o feta heso.
Moya o matla.
O hula khaete ka letsohong la ka.
Ke matha ka mora khaete ya ka.
Moya o mphefolela hole le khaete!
Moya e ba sefefo.
O nkela khaete ya ka hodimodimo.
Sefefo se a nkwenya!
Ha ke bone letho,  ha ke tshware letho.
E hokae khaete ya ka jwale?
Mohlomong e tshwasehile sefateng.
Mohlomong khaete ya ka e sa ntse e fofa marung.
Moya o qetella o kgutsa.
Ke ntse ke bidika.
Ha ke emisa ho bidika,  ke a qamaka.
Moya o ile hokae?
Ha ke bone khaete ya ka hohle.
Ha ke sa utlwa moya.
Mohlomong hosane ke tla fumana khaete ya ka.
Jwale,  ke tlameha ho ya hae,  pele moya o qala ho rora hape.
"Selemong sena re ilo ba le kopano e ikgethileng ya lapa," ha tsebisa Mme Pholikone.
"Ke mang ya tlang?
Ke a tshepa hore Dipholikone kaofela di tla ba teng.
Ke hloloheletswe bomotswala ba ka," Khumo a realo.
"Ke hopotse ba lehlakore la lapa leso haholo, e leng boDikhwadrilatherale," Mme a bososela.
"Ee, ke nako e telele re sa bone Kgutlonne, Sekwere le Rombase," ha realo Ntate Pholikone.
"O se lebale, ba na le bana ba bararo jwale" Mme a hopotsa Ntate.
"Motswala Sekalini yena le bana ba hae?
Na ba tla tla?"
ha botsa Thuso.
Mme a araba, "Ee, ke Dipholikone, leha e le hore ha se Dikhwadrilatherale.
Fane ya bona ke Kgutlotharo.
Bana ba bona ke Aesoselese le Ekhwilatherale."
"Ee, ho jwalo, lapa la Kgutlotharo", Thuso a kgotsa.
Ëmpa ba shebahala jwalo ka Dikhwadrilatherale haholo."
"Tjhe, eseng hakalo," Mme a realo.
"Dikgutlotharo di na le mahlakore a mararo, ha Dikhwadrilatherale di na le mahlakore a mane, jwalo ka nna."
Ntate Pholikone a eketsa, "Ke thabile haholo hobane bomotswala ba ka ba bararo ba tla be ba le mona, ke Phenthakone, Heksakhone le Okthakone.
Le bona ke karolo ya lapa la rona la Pholikone."
Thuso a botsa ntatae a re: "Ntate, hobaneng ha re bitswa Dipholikone?"
Ntatae a araba a re: "Re Dipholikone hobane re na le dibopeho tse mekga e mmedi.
Re entswe ka mela e otlolohileng, mme sebopeho sa rona se kwalehile, jwalo kaha o bona, mela ya rona yohle e kopane.
Bomotswala ba rona Dikgutlotharo, Dikhwadrilatherale, Diheksakone le Diphenthakone ba tla be ba etile kaofela."
Na o itse Hekthakone o a tla?
Na le yena ke wa leloko la rona?"
ha botsa Khumo.
"Ho jwalo moradi wa ka, ka ho mo sheba fela o ka bona hore ke wa lapa la rona.
O lokela ho sheba ka hloko palo ya mahlakore ao bomotswala ba hao ba nang le ona, ho seng jwalo, o ke ke wa kgona ho bona phapang.
Motswala Okthakone o na le mahlakore a robedi hobane lebitso la hae le qala ka Octa," Ntate a realo.
"Ho lokile, na Phentakone le Heksakone bona?"
Thuso a botsa.
"Motswala Heksakone o na le mahlakore a tsheletseng hobane lebitso la hae le qala ka Hexa," Ntatae a araba a re: "Diphenthakone di na le mahlakore a mahlano.
Titjhere wa rona o re bolelletse hore Penta e bolela 'hlano'."
ha eketsa Khumo.
"O hopole hore Tri e bolela tharo mme Quad e bolela nne.
Ke sona se etsang hore bomotswala ba hao, Kgutlotharo le Quadrilatherale ba bonale ba fapane," Mme a realo.
"Ntate, Heptakone o na le mahlakore a makae?"
ha botsa Thuso.
Ntate a tsheha a re: "Ha ke no ho bolella.
Hopola hore re nkile senepe le bona lenyalong la malomao.
Ke batla o shebe senepe ka hloko o be o mpolelle hore na o elellwa eng."
Thuso a sheba senepe a be a araba ka potlako, "Hepthakone o na le mahlakore a supileng," Khumo a eketsa, "Ee, hopola hore titjhere wa rona o re bolelletse hore Hepta e bolela 'supa'."
"Oho, mofumahadi wa ka, na o a bona hore bana ba rona ba bohlale jwang?
Ho lokile, Deca yona, o bolelang?"
ha botsa Ntate.
"Leshome!
Leshome!"
ha hweletsa Thuso le Khumo mmoho.
"Ee, ke ka hoo e mong wa bomotswala ba lona e leng Dekakone, empa ha a tle hobane o lokela ho ya emela sehlopha sa basesi.
Ho na le Didekakone tse mmalwa sekolong sa bona," Mme a ba bolella jwalo.
Mme bana ba botsa, "Mme le Ntate, na re ka mema motswalle wa rona Sedikadikwe wa moahisane?"
Batswadi ba bona ba dumela hore Sedikadikwe a tle kopanong ya lapa.
Hanghang ha utlwahala ho kokotwa monyako o ka pele, mme Ntate a ema ho ya lekola.
"Dikhwadrilatherale di fihlile!
Le amohetswe!
Le amohetswe" ha hweletsa Ntate.
Bohle ba lapa ba phahama ho ya dumedisa Kgutlonne, Sekwere le bana ba bararo ba ha Rombase.
Dikhwadrilatherale di ne di thabetse ho fihla pele.
Lapa la Kgutlotharo la kokota monyako hang ka mora Dikhwadrilatherale.
Sekalini, Aesoselese le Ekhwilatherale ba kgathetse ka mora leeto la bona le le lelele, empa ba thabetse ho ba le bohle ba lapa.
Qetellong, Okthakone, le Hepthakone ba fihla le bana ba bona, Dipenthakone tse pedi le Heksakone.
Le bona ba tlile le Dikwere tse tharo.
Okthakone a hlalosa, "Ke tshepa hore ha le no kgathatseha hore bana ba Khwadrilatherale ho tswa motseng kwana ba tlile le rona.
Ha ba so ka ba etela toropong."
"Metswalle le ba lapa ba amohelehile ka nako tsohle mona," Mme a bososela.
Ke ha a romela bana kaofela ka ntle ho ya bapala.
"Re ilo bapala papadi efe?"
Thuso a botsa bana ba bang.
Ekhwilatherale a hweletsa a re: "Ha re bapaleng papadi ya theseleishene!"
Bana ba Dipholikone kaofela ba qala ho theseleita.
"Na nka bapala le lona?
Le nna ke batla ho theseleita," Sedikadikwe a realo.
Thuso a re, "Phepi hle, ke maswabi hore o ke ke be wa kgona ho theseleita, motswalle wa ka.
"E mong wa Dikwere a eketsa a re, "Ha o bone sebopeho sa hao, ha o Pholikone.
Didikadikwe ha di kgone ho theseleita."
Sedikadikwe o ne a swabile mme a ikutlwa a qheletswe ka thoko.
Ha se monyaka hore ha re bapala ha monate e mong a be a qheletswe ka thoko.
Thuso a re, "Methaka, ha re mpeng re bapale papadi eo Sedikadikwe le yena a tla kgonang ho e bapala."
Yaba Dipholikone le Sedikadikwe ba bapala mmoho ho fihlela dijo tse hlabosang di se di lokile.
Batho ba motsaneng wa dirontabole ba ne ba se ba phela ba tshohile, mme ba hloname hobane ba ne ba tshoswa ke diphoofolo tse neng di ba hlorisa.
Diphoofolo di ne di ja dijalo tsa bona tsohle, di bile di ba nkela le bana ba bona.
Ho ne ho se ho le kotsi ho dula motsaneng ona.
Empa batho ba ne ba tla ya kae?
Le leng la malapa la tla le leano.
Lapa lena la elellwa hore ho bonolo ho fumana dijo hodimo mane marallaneng.
La nka qeto ya ho ya dula teng ho balehela diphoofolo tsena tse neng di ba hlorisa.
Marallaneng moo, dihlahlana di ne di mela pakeng tsa mafika matswapong.
Difate le tsona di ne di mela.
Batswadi ba ne ba tshwara bommutla ha bana ba ne tjhea dinonyana hore ba tle ba fumane nama.
Malapa a mang a hlokomela hore lelapa lena le ne le phela ha monate.
"Bophelo bo monate hodimo mane marallaneng," ho bolela e mong wa banna ba motsaneng wa dirontaboleng.
Kamora nakwana, malapa a mang a fihla marallaneng ho tla qala bophelo moo.
Lelapa le leng le le leng la iphumanela lehaha leo e tla ba ntlo ya lona.
A ne a ikutlwa a futhumetse hape a bolokehile ka mahaheng.
Kamora nakwana, bana ba ne ba se ba kgona ho hlwella difate jwaloka ditshwene ho ya kga ditholwana.
Dintho di ile tsa nna tsa fetoha butle, butle.
Bana ba ne ba se ba sa bue jwaloka pele.
Batswadi ba hlokomela hore dinko tsa bona di ntse di eba kgolo, mme ba ne ba se ba hlaha boya mebeleng ya bona.
Ha ba ne ba shebana, ba ne ba elellwa hore meno a bona a ne a se a le malelele, mme ba qala ho tsamaya ka matsoho le maoto jwaloka ditshwene.
Ba fetoha ya eba dibupuwa tse ntjha tse neng di qala ho bonwa sebakeng seo.
Sebupuwa sena ke seo batho ba  ileng ba se bitsa tshwene.
Ha nako e ntse e ya, ba ne ba se ba phela ka thabo.
Ba tlohela ho tsoma mebutla, ba ja dikokonyana tse mobung.
Di ne di ntse di hopola hore e ne e le batho.
Di ne di rata ho shebana dinko tsa tsona tse kgolo mme di tshehane.
Empa di ne di hloile setsheho, mme di tlolatlola ke kgalefo ha tse ding di tsheha.
Ditshwene di ne di se di sa rate ho phela mmoho ka lebaka la ho tshehana le kgalefo e neng e rena hara tsona.
Lelapa ka leng la tsamaya la ya ipatlela bodulo bo botjha.
Ke kahoo ho fihlela kajeno, ditshwene di phela ka dihlotshwana tse nyenyane e seng jwaloka setjhaba se seholo sa ha tshwene.
Enwa ke Katse.
Enwa ke Ntja.
Katse le Ntja ba bula monyako wa ntlo ya bona.
Katse le Ntja ba tswa ka tlung.
Katse le Ntja ba ya tsamaya.
Ba tsamaya jwang?
Ba tsamaya dipakeng tsa difate.
Ba tsamaya thoteng.
Jwale ba ya ema.
Katse le Ntja ba bona letshwao sefateng.
Katse le Ntja ba sheba letshwao.
Ba sheba mantswe a ngotsweng letshwaong.
Katse le Ntja ba a bala.
Ba bala se ngotsweng letshwaong, mme ho ngotswe, "ela hlooko baki."
Katse a botsa a re, "Baki ke eng?"
Ntja a re, "Ke seaparo se tshwanang le jase."
Katse le Ntja  ba se bone baki.
Yaba ba a tsheha.
Ba tsheha letshwao lena.
Ba tsheha hobane ba nahana hore letshwao lena le beilwe ho etsa motlae ka bona.
Yaba mantswe a ya fetoha.
Katse le Ntja ba bala se ngotsweng letshwaong.
'Ela hlooko morara.'
Katse a botsa, "Morara ke eng?"
Ntja a re, "Morara ke tholwana."
Katse le Ntja  ba se bone morara.
Yaba ba a tsheha.
Ba tsheha letshwao lena.
Ba tsheha hobane ba nahana hore letshwao lena le beilwe ho etsa motlae ka bona.
Katse le Ntja ba sheba letshwao.
Ba bona manyowa.
Manyowa ana ke ona a ntseng a fetola mantswe.
Katse le Ntja ba nka manyowa mme ba a lahla.
Katse le Ntja ba bala.
Ba bala se ngotsweng letshwaong, 'ela hlooko api'
Katse a botsa, "Api ke eng?"
Ntja a re, "Api ke tshwene."
Katse le Ntja ba bona api, mme ba e supa.
Api e kgolo haholo.
Katse a re, "Baleha!"
le Ntja ya re, "Baleha!"
Katse le Ntja ba baleha.
Ba balehela ntlong ya bona.
Ba kwala monyako.
Ba kwala monyako wa ntlo ya bona.
Sala hantle Katse.
Sala hantle Ntja.
Sala hantle Api.
Salang hantle manyowa.
Motsaneng o tlase ho Mount Kenya mane Afrika Botjhabela, ngwanyanana o ne a sebetsa masimong le mmae.
Lebitso la hae e ne e le Wangari.
Wangari o ne a rata ho dula a le ka ntle.
Tshimong ya dijo ya lapa labo o ne a phethola mobu ka machete ya hae.
O ne a sunya dipeo tse nyane mobung o mofuthu.
Nako eo a neng a e rata ka ho fetisisa ya letsatsi e ne e le ka shwalane.
Ha ho se ho ba lefifi haholo hoo a sa kgoneng ho bona dijalo, Wangari o ne a tseba hore jwale e se e le nako ya ho ya hae.
O ne a tla latela tselana e tshesane e ka hara masimo, a tshela dinoka ha a oroha.
Wangari e ne e le ngwana ya hlalefileng mme o ne a se a tatetse ho ya sekolong.
Empa mmae le ntatae ba ne ba batla hore a dule hae mme a ba thuse.
Ha a le dilemo tse supileng, kgaitsedi ya hae e moholo ho yena a qeka batswadi ba hae hore ba mo ise sekolong.
O ne a rata ho ithuta!
Wangari a ithuta haholo kamehla dibukeng tseo a neng a di bala.
O ile a sebetsa hantle sekolong hoo a ileng a memelwa ho ya ithuta kwana United States of America.
Wangari o ne a thabile haholo!
O ne a batla ho tseba dintho tse ngata ka lefatshe.
Yunivesiting ya Amerika kwana Wangari o ile a ithuta dintho tse ngata.
O ile a ithuta ka dimela le kamoo di holang ka teng.
Mme a hopola kamoo yena a neng a hola ka teng: a bapala dipapadi le kgaitsedi ya hae meriting ya difate tsa meru e metle ya Kenya.
Ha a ntse a ithuta dintho tse ngata, o ne a elellwa kamoo a ratang batho ba Kenya ka teng.
O ne a batla hore ba thabe mme ba lokolohe.
Ha a ntse a tswela pele ho ithuta, o ne a dula a hopola lehae la habo la Afrika.
Ha a qetile dithuto tsa hae, a kgutlela Kenya.
Empa naha yabo e ne e se e fetohile.
Ho ne ho se ho ena le dipolasi tse kgolo naheng.
Basadi ba ne ba se na patsi ya ho besa mollo.
Batho ba ne ba futsanehile mme bana ba lapile.
Wangari o ile a tseba seo a ka se etsang.
O ile a ruta basadi ho jala difate ka peo.
Basadi ba ile ba rekisa difate mme ba sebedisa tjhelete eo ho hlokomela ba malapa a bona.
Basadi ba ne ba thabile haholo.
Wangari o ne a ba thusitse a entse hore ba ikutlwe ba le matla ba matlafetse.
Ha nako e ntse e tsamaya, difate tse ntjha tsa hola tsa fetoha moru, mme dinoka tsa qala ho phalla hape.
Molaetsa wa Wangari wa phatlalla Afrika yohle.
Kajeno, difate tse dimiliyone di metse ho tswa peong ya Wangari.
Wangari o ne a sebeditse ka thata.
Batho lefatsheng lohle ba ile ba mo elellwa, mme ba mo fa moputso o tsebahalang haholo.
O bitswa Nobel Peace Prize, mme e bile mosadi wa pele wa Moafrika ya kileng a fumana kgau ena.
Wangari o ile a hlokahala ka 2011, empa re ka nahana ka yena nako le nako ha re bona sefate se setle.
Kgalekgale, dinonyana di kile tsa ba le kopano.
Di ne di batla morena, jwaloka batho le diphoofolo.
Ke nonyana efe e lokelang ho ba morena?
"Ntsu, o matla ebile o na le borena!"
ha rialo nonyana e nngwe.
"Tjhe, ha a na korone, ha a hweletsa, o utlwahala a saretswe haholo," ha rialo e nngwe.
"Mpshe, hobane o moholo haholo ebile o rora jwaloka tau," ha hweletsa e nngwe.
"Tjhe, ha a kgone ho fofa.
Morena wa dinonyana o tlameha ho fofa."
"Ke nahana hore ke lokela ho ba morena," ha rialo Pikoko, a sarolla setono sa hae.
"Ke motle haholo."
"O itshepa haholo," ha rialo Sephooko.
"Ke na le mahlo a maholohadi ho feta a nonyana efe kapa efe.
Ke lokela ho ba morena."
"Tjhe, eseng wena, Sephooko," nonyana e nngwe ya hweletsa.
"O a robala ha tsatsi le tjhaba!"
Ka hoo, ha ba a ka ba fihla hole ka ho kgetha morena.
Yaba nonyana e nngwe e ba le leqheka.
"Ya tla fofela hodimo ho feta ba bang e tla ba yena morena," ya rialo.
"E, e," dinonyana tsohle tsa hweletsa, mme tsa fofela hodimo, hodimo sepakapakeng.
Kgansi ya fofa letsatsi le le leng, ka ho otloloha ka hodima dithaba tse phahameng tsa lefatshe.
Ntsu ya fofa matsatsi a mabedi, sepakapakeng ka hodima dithaba.
Empa Lenong la fofa matsatsi a mararo kaofela le sa emise, ka ho otloloha ho ya letsatsing.
Hole ka hodima bona, dinonyana tsa utlwa Lenong le hweletsa, "Ke nna ya hodimohodimo, ke morena!"
Empa ka hodima hae, Lenong a utlwa lentswe le lesesane, "Tswi, tswi, tswi!
Ke nna ya hodimodimo, ke morena."
E ne e le Motinyane, nonyana e nyenyane ho feta tsohle.
O ne a itshwarelletse mapheong a matla a Lenong ha a fofela sepakapakeng.
"O ke ke wa ntlhola hape," ha rialo Lenong, mme a fofela hodimo moyeng.
A fofela hodimodimo ho fihlela a sa kgone ho fofa ho feta moo.
"Ke hodimo ho feta nonyana efe kapa efe.
Ke morena wa  lona!"
a hweletsa.
Empa ka tlasa lepheo la Lenong ha ipata nonyana e nyenyane haholo.
"Tswi, tswi, tswi!
Ke nna, e monyenyane ho feta bohle!
Ke morena wa lona."
Lenong o ne a kgathetse haholo ho ka fofela hodimo ho feta moo.
A phukallela fatshe ka nonyana e nyenyane e ntse  e le ka tlasa lepheo la hae.
Dinonyana tse ding di ne di kgenetse Motinyane.
Tsa mo emela, di loketse ho mo hlotha masiba.
Empa Motinyane e monyenyane ya matjato o ile a bona kamoo dinonyana tse ding di halefileng kateng, mme a fofela mokoting wa noha o se nang letho.
Dinonyana tse  mo emetseng, tsa bolella Sephooko, "Ka mahlo a hao a maholo, o tlameha ho lebela mokoti mme o mo tshware ha a tswa."
Kahoo, Sephookoa dula ka pela mokoti.
Empa letsatsi le ne le tjhesa mme hang Sephooko a kgaleha.
Motinyane e monyenyane a hlahella hanyane ho tswa ka mokoting.
Yare ha a bona hore Sephooko o robetse, a fofela hodimo a baleha.
Sephooko o ne a swabile haholo ka hore ebe o tlohetse nonyana e nyenyane e phonyohe.
Hajwale o lokela feela ho tsoma bosiu.
Motsheare, o a robala, moo dinonyana tse ding di sa mmoneng.
Ho ne o na le lelapa le neng le dula motsaneng o mong.
Lelapa lena le ne le na le bana ba bararo mabitso a bona e le Thabo, Lerato le lesea Tshepo.
Hoseng ho hong le ho hong, batswadi ba bona ba ne ba tsohella ho ya sebetsa masimong.
Ba ne ba siya lesea le Thabo le Lerato hore ba le hlokomele.
Thabo le Lerato ba ne ba rata ho bapalla kantle.
Ka tsatsi le leng ba ile ba bitsa metswalle ya bona ho bapala.
Bashanyana ba ne ba bapala bolo ya maoto, ha banana ba ne ba bapala ka dipopo.
Tsatsing leo,  ba bapatse ha monate hoo ba ileng ba lebala mosebetsi wa bona wa ho hlokomela lesea.Tshepo o ne a lla ka tlung empa ho se ya mo utlwang hobane Thabo le Lerato ba ne ba duletse papadi.
Ka tsatsi le leng, Thabo le Lerato ba bea lesea tlasa moriti wa sefate hodima kobo e kgubedu ba ya bapala.
Ka mora nakwana Tshepo a qala ho lla, yaba ho fihla dinonyana tse ngata tse  bitswang Mekotatsie di fofela pela sefate seo Tshepo a neng a dudisitswe tlasa sona.
Tsa leka ho hlokomedisa bana hore lesea le a lla, empa ba nna ba ipapalla.
Mekotatsie ya nka qeto ya hore e tla nka lesea e ikgodisetse lona.
Mekotatsie ya lata lesea tlasa sefate.
E mene ya tshwara kgutlo kang ya kobo, ya kuka lesea ya fofela hodimodimo.
Thabo le Lerato ha ba ka ba bona letho hobane ba ne ba ntse ba bapala.
Batswadi bona bane ba sebetsa ka thata letsatsing le neng le bataola.
Tsatsing leo, ho ne ho tjhesa hoo mmaThabo a ileng a nka qeto ya hore a mpe a phomole ha nyenyane tlasa sefate.
Ha a ntse a phomotse jwalo, a utlwa lesea la hae le lla.
A shebasheba mahlakoreng ohle empa a se bone letho.
Yaba o sheba hodimo a bona mekotatsie e mene e fofa le lesea ka kobo ya lona e kgubedu.
A hweletsa a ntse a matha kamora mekotatsie.
Ha mme a bolella ntate seo a se boneng, ha a ka a kgolwa.
Mekotatsie ya pata lesea mohlakeng ho le sireletsa.
E ne e batla lelapa le letjha le neng le ka kgona ho hlokomela lesea hantle.
E ile ya fepa lesea, ya le robatsa, yaba e ilo batla dijo tse ding.
Lesea la robala nako e telele le sa lle, empa eitse ha le tsoha, la lla hobane le ne le lapile.
Senqanqane se seholo sa utlwa hore ho na le ngwana ya llang.
Sa atamela pela moo Tshepo a neng a robaditswe teng, mme sa bona lesea le phuthetswe ka kobo.
Senqanqane se ne se nahana hore mekotatsie e utswitse lesea mme la le pata.
Ka mora nakwana, senqanqane sa utlwa medumo ya mekotatsie, mme sa nahana hore nako ya ho ipata ha e sa leyo.
Sa kwenya lesea ka pejana mme sa ipata kamora lefika le leholo.
Ha mekotatsie e fihla ya fumana lesea le le siyo mme ya fofa ho ya le batla.
Senqanqane sa kgutlela moo se fumaneng lesea teng.
Mantsiboyeng ao, lelapa la ha boThabo le Lerato le ne le hloname haholo hobane lesea le ne le seyo ka tlung.
Ba sa hloname jwalo, senqanqane se seholo sa tlola se kena monyako.
Sa ba bolella kamoo se kwentseng lesea ka teng, mme ba se kopa hore se ba fe lesea la bona.
"Mpheng ditshintshi tse tharo hore ke dije mme ke tla le fa lesea la lona," ho bolela senqanqane.
Ntata lesea a tshwara ditshintshi tse tharo ho di fa senqanqane hore se je.
Senqanqane sa hohlola sa ntsha lesea.
Balelapa le senqanqane ba tlolatlola le ho tantsha ka nyakallo ho bona lesea hape.
Kokoko, kokoko!
Ho utlwahala modumo monyakong wa ka Pele.
Alake o thabile haholo.
"Ke mang ya kokotang?"
o a botsa.
"Mme, re na le moeti!"
"Holokile," ho araba mmae.
"E ka nna ya eba ke Mofumahadi Hassan.
Ke kopa o mmulele."
Alake o bula monyako ka pososelo.
"Ke a o amohela mme, ke kopa o kene.
Mme waka o sa le ka kamoreng, ke tla mmitsa."
Mofumahadi Hassan o a bososela le yena.
"Na nka o tlisetsa sa honwa?"
ho botsa Alake.
"Ee!
ebile ke nyoruwe haholo," ho araba Mofumahadi Hassan.
"Dumela, Mofumahadi Hassan," ho bua mme wa Alake.
"Tshwarelo ka ho o emisa sebakanyana."
"Tjhe!
se tshwenyehe, motswalle, Alake o ntse a ontlhokometse."
Mme wa Alake a bososela.
"Ee!
Alake ke kgosatsana e hlwahlwa e tsebang ho amohela baeti," MmaAlake o bolella Mofumahadi Hassan.
Ayanda a nka qeto ya ho baleha lapeng labo.
A balehela morung hobane ho ne se nqenngwe moo a neng a ka yang teng.
Morung moo, Ayanda a lelekiswa ke phiri.
A matha a palama hodima sefate.
Phiri ya leka ho mo loma empa a palamela hodimodimo sefateng.
Ha a le hodimodimo sefateng, Ayanda a bona letsatsi le letle.
A ikutlwa a rata letsatsi leo, yaba o se a dula morung moo.
Ayanda a palama sefate letsatsi le leng le le leng ho ya qoqa le letsatsi.
Letsatsi la eba leloko la lapa la hae.
Tsatsi le leng Ayanda a bona monna a shebile hodimo sefateng.
Monna enwa e ne e le ntatae.
Ayanda a theoha sefateng.
Ntatae a hlalosa hore hobaneng a le moo.
Ntatae a re, "Pele o hlaha nna le mmao re ne re kopanela mona.
Ke sebaka se ikgethileng."
"Jwale ke palama sefate sena ho phaphatha kgotso ha nna le mmao re qabana."
Ho rialo ntata Ayanda.
Kamora nakwana, mmaya Ayanda a tla morung.
O ne a tlilo phaphatha kgotso pakeng tsa hae le ntata Ayanda.
Sena e ne e le sefate sa  bona sa kgotso.
Kgalekgale Kgoho le Ntsu e ne e le metswalle.
Ka tsatsi le leng, Ntsu a fumana Kgoho a dutse tlasa sefate a phomotse ka mekotlana ya hae ya dijo.
Kgoho o ne a eme ka leoto le le leng.
Ntsu a botsa Kgoho, "Leoto le leng la hao le kae?"
Kgoho a jwetsa Ntsu, "Mongalebenkele o kgaotse leoto la ka mme a mpha mekotlana ena ya dijo."
Ntsu a botsa Kgoho hore na le yena a ka kgona ho etsa jwalo.
Le yena o ne a batla mokotlana wa dijo.
Kgoho a dumela.
Ntsu a ya ho mongalebenkele mme a mo kopa hore a kgaole le le leng la maoto a hae hore a fumane dijo.
Mongalebenkele a dumela.
Ntsu a tlolatlola ka leoto le le leng le tsela yohle ho ya hae.
Empa o ne a thabetse dintho tseo mongalebenkele a mo fileng tsona.
Ha Ntsu a fihla hae, a fumana Kgoho a na le maoto a hae a mabedi.
Ntsu o ne a halefile mme a lelekisa Kgoho.
Empa ha a ka a mo tshwara.
Ka hoo, Ntsu o dula a batlana le bana ba Kgoho.
Ka nako tsohle ha a tshwara a le mong, o a mo ja.
Moshemane le ngwanana ba ilo bapala bolo.
Mokwetlisi o ba laela melao ya papadi.
Bashemane le banana ba kwetliswa mmoho.
Mokwetlisi o boela a fa bana maele hape a ho bapala.
Bana le mokwetlisi ba thabile.
Nako ya boikwetliso e fedile.
Mokwetlisi o fihla le mokotla.
Mokwetlisis o fa bana diaparo tsa sehlopha.
Ka tsatsi le leng mme Maneo o ile jala mokopu jareteng ya hae.
Mokopu wa hola wa e ba moholoholo, wa kwala tsela e yang tshimong.
Mme Maneo o ne batla ho tlosa mokopu ona tseleng, yaba o kopa moahisane wa hae mme Mapalesa ho tla thusa ho tlosa mokopu tseleng.
Basadi ba ba babedi ba sututsa, ba sututsa, empa mokopu wa hana ho sutha.
Ba ya ho mme Masello ba mo kopa ba re, "Re kopa thuso hore re tlose mokopu  wa mme Maneo tseleng."
Mme Masello a tla ba thusa.
Basadi ba bararo ba sututsa ba ba sututsa, feela mokopu wa se tlohe moo o neng o le teng.
"Jwale ha ke sa tseba hore ke etseng," ho bolela Maneo.
Tshimong eo ya mme Maneo, ho ne ho na le seboko se lapileng.
Seboko sena sa leka ho ja mokopu se ntse se o punya hanyane hanyane.
Mokopu wa re, "Emisa ho ntja."
Empa seboko se senyenyane sa tswela pele ho ja mokopu.
"A ko emise ho ntja!"
ke mokopu oo, "o a ntsikinyetsa.
Emisa hle!
Ha ke rate ho tsikinyetswa."
Mokopu wa qala ho pitika wa ya ema kwana tlase lerallaneng pela noka.
Wa ema pela tlase kwana naheng.
Badisana ba babedi ba mokopu, mme ba ipotsa hore ekaba ba ka mokopu ona o moholo hakale.
"Ha re o je, o shebahala o hlabosa."
Ba nka lejwe le leholo ba leka ho o tjhwatla hore o bulehe.
"Tjhe boo!
Se keng la nkotla ka lejwe," Mokopu wa lla.
Ba disana ba tjhetjhela morao ke letosalo.
Mokopu wa phatloha.
Ka hara mokopu ha hlaha moloi ya neng a ena le letsoho le leoto le le leng.
O ne a tshoha, mme a bua ka lentswe le letenya a re, "Se ka mpherekanyang, ke mokopu wa morena."
Mokopu wa ikwahela hape.
Badisana ba ne ba tshohile haholo ho bona sena.
Ba mathela hae ho ya bollela batswadi ba bona seo ba se boneng.
Batswadi ba re ho bona, "Le lehlohonolo ha ka kang!
ha le so utlwele ka moloi wa mokopu?
Ke mokopu o kgethehileng," batswadi ba ba bolella.
"Le o tloheleng o le jwalo mokopu oo."
Lehlabuleng le tlang, mokopu wa mme Maneo wa qhoma, wa tjhwatleha.
O ne o ena le dipeo tse ngatangata.
Moloi wa mokopu a tswa ka hara mokopu.
A qhoma ka leoto la hae, ka leihlo le le leng la hae a sheba metse yohle, mme ka letsoho la hae le le leng a hasa peo metseng yohle e neng e le kgohlong.
Dipeo tsa fetoha mekopu e metenya ditshimong tsohle tsa metsana ya kgohlong.
Mariheng ao, malapa ohle a ne a na le mokopu o mongata ho iphepa.
Ba ya ho mme Maneo ba re, "Re a leboha, mokopu wa hao o fepa malapa a rona."
Mme o kopa Mojalefa hore a ye lebenkeleng.
"E ya lebenkeleng la ntate Ramosebetsi o ilo reka nama ya kgoho eo re tla e ja bosiung bona."
Yaba o mo fa R50.
Mojalefa a e kenya ka mokotlaneng wa borikgwe ba hae.
Tseleng a fapohela ha mme Malekau, a feta tshimong ya ntate Pitso, a ya ha mme Mampho ya neng a ntse a hlatswa diphahlo tsa hae lebaleng.
Ho ya ha ntate Ramosebetsi e ne ele tsela e telele haholo.
Mojalefa o ne a tsamaya butle haholo.
A kenya letsoho hara motlana wa hae, mme R50 e ne e ntse e le teng ka mokotlaneng.
Empa ho ne ho na le ho hong ka mokotlaneng wa hae.
E ne e le pompong.
Mojalefa a re, "Mmm, pompong ena e tla nthusa ho tsamaya tsela ena e telele."
A akgela pompong ka lehanong, "Mmm, pompong ena e monate."
A phakisa a fihla lebenkeleng la ntate Ramosebetsi a nka nama ya kgoho ho ya e patalla.
Eitse ha a kenya letsoho ka mokotlaneng, a fumana R50 e seyo.
A sheba ka mokotlaneng o mong R50 ya re, "O mpeile kae?"
Mojalefa a ferekana haholo, a tswa ka lebenkeleng a matha.
O ne a sa tsebe hore a etse jwang.
A tlameha hore a kgutlele hae a sa tshwara kgoho, a tseba feela hore mmae o tlo halefa.
A kgutlela hae a tsamaya butle, a shebile fatshe, a bona mme Mampho.
O ne a ntse a hlatswa diphahlo tsa hae.
Mme Mampho a mmotsa a re, "Hobaneng o shebahala o hloname tjee Mojalefa?"
"Ke lahlehetswe ke tjhelete eo mme a neng a nthomme ka yona, mme ke a tseba hore mme o tlo halefa."
"Ha o ka shebisisa hantle, ke a kgolwa hore o ka e fumana," ke mme Mampho eo.
Mojalefa a tsamayatsamaya hape.
A shebasheba jwanng, yaba o bona pampitshana e mmala o pinki.
Eitse ha a e shebisisa a fumana e le yona R50 eo a neng  a ntse a e batla.
A e thonaka yaba o a hweletsa o re, "Mme Mampho, ke e fumane!"
A matha a kgutlela lebenkeleng la ntate Ramosebetsi.
O ne a thabile haholo, a reka  kgoho eo mmae a neng a mo romme yona.
Ha o ne o le Mojalefa o ne o tla ikutlwang jwang ka ho lahla tjhelete, ebe o boela o a e fumana?
Ke nako ya kgefutso sekolo se tlase sa Siyafunda.
Nomsa, Jabu le Zodwa ba sa tswa dula moriting ho ja dijo tsa bona tsa motsheare.
Kajeno Nomsa le Zodwa ba tlile le dijo hae, empa Jabu o ja kota e tswang lebenkeleng la Monghadi Mkhize.
"Mmmm, tjhise e lebejana, e a lelemela haholo!
Dikota tsa Monghadi Mkhize di monate haholo!"
ha kgotsa Jabu a inyeka menwana.
Tebogo o dutse haufi le yena mme a utlwa Jabu.
O ne a sa kgolwe ditsebe tsa hae!
Tebogo a botsa, "O qeta hore ho na le tjhise ka hara kota ya Monghadi Mkhize?
O qeta hore dikota tsa Monghadi Mkhize di monate haholo?
Na ebe o a swaswa?"
"Kgidi!
Ha o tsebe Monghadi Mkhize!
O fetotse ditsela tsa hae mme kota ena e a ipuella," ho realo Jabu a supa kota ya hae.
Kota e kentswe ditjhipisi, palone le atjha, mme e kwahetswe ka tjhise e lebejana e qhibidisitsweng.
Tebogo o thabisitswe ke seo, "Ke nnete, le bohobe bo kentswe ntho tse ngata!"
Ka yona nako eo Scelo a fihla ka dijo tsa hae tsa motsheare mme Tebogo a re ho motswalle wa hae, "Hela Scelo, bona kota ena!"
Jabu a sheba Scelo sefahlehong mme a re, "Hobaneng o hloname tje!"
Scelo a beha kota hodima bentjhe haufi le kota ya Jabu.
"Ke fumane kota ya ka ha Monghadi Motaung.
Dikota di a lekana ka boholo, empa ya ka ha e a kenywa dintho tse ngata!"
"Ee," Nomsa a realo.
"Ke ka hoo bana ba bangata ba rekang lebenkeleng la Monghadi Mkhize ha jwale."
"Jwale, Monghadi Mkhize e se e le monna ya fetohileng?
O ne a rata ho seha lofo e le nngwe dikotwana tse hlano ho etsa kota ya hae!"
Tebogo a realo.
"Kgele!"
ho kgotsa Nomsa, "e ne e se kota ho hang!"
"Hobaneng ha e ne e se kota?"
ho botsa Scelo.
"Tjhe, bo, Scelo!"
ha tsheha Nomsa.
"Ha o sa hopola seo titjhere wa rona a re rutileng sona ka dipalo-phatlo (diforakshene)?
Ho seha lofo e le nngwe dikotwana tse hlano tse lekanang ha ho re fe dikotara.
Ho re fa dikarolo tsa nngwe hlanong."
Scelo a nahana, a nto re, "Ke a hopola!
Karolo ka nngwe ya se tletseng ha e arolwa dikotwana tse 5 tse lekanang ke ⅕ ya se tletseng.
Karolo ka nngwe ya se tletseng ha e arolwa dikotwana tse 4 tse lekanang ke ¼ ya se tletseng."
Zodwa a mo kena hanong, "Bathong!
empa, ho etsahalang ka dikota tsa Monghadi Motaung?
Ke kotara ya lofo, empa di nyenyane ho feta dikota tsa Monghadi Mkhize."
Jabu a swenya a re ho sehlopha, "Haeba Motaung a na le mathata a be a tswa kgwebong, Mkhize o tla be a se na tlhodisano.
Ho tla etsahalang haeba Mkhize a ka ba meharo mme a kgutlela ditseleng tsa hae tsa kgale tse mpe?"
Ka mora matsatsi a mmalwa, Monghadi Motaung o itokisetsa ho rekisa dijo tsa motsheare ka nako ya kgefutso ya sekolo.
O tshwenyehile.
Matsatsing ana, ke barutwana ba mmalwa feela ba rekang ho yena.
Monghadi Motaung o a ipotsa, "Hobaneng ha ba fallela ho Mkhize?
Ke eng eo a e etsang eo nna ke sa e etseng?
Ke ne ke nahana hore re rekisa kota e tshwanang, ka theko e tshwanang."
Ha Jabu a le tseleng ya ho tswa lebenkeleng la Monghadi Mkhize, o feta lebenkeleng la Monghadi Motaung.
Monghadi Motaung a mmitsa a re: "Hela, Jabu, ho jwang?
Ke kgale ke sa o bone."
Mahlo a Monghadi Motaung ha a ho Jabu, empa, ho kota eo Jabu a e tshwereng!
A elellwa hore kota e na le ditjhipisi tse ngata, tjhise e ngata, palone e ngata le atjha e ngata!
Monghadi Motaung a bososela hobane o se a bone sephiri sa Mkhize.
Nakong e latelang, ha Nomsa le Zodwa ba reka dikota tsa bona, Mkhize a ba fa mpho.
"Emang motsotswana, ke le tshwaretse semaka.
Haufinyana ke tla be ke rekisa ditholwana lebenkeleng la ka.
Diapole tsa mahala tse hlabosang ke tsena.
Ke kopa le di arolelaneng le metswalle ya lona."
Banana ba ne ba thabile.
"Re a leboha Monghadi Mkhize!"
ba buela hong.
Ba nka sepheto sa ho tlo arolelana diapole le Jabu, Tebogo le Scelo, mme ba ya ho ba fumana jareteng.
Zodwa a bolella bashemane a re: "Monghadi Mkhize o re file diapole tsena ho di arolelana.
O batla ho di rekisa lebenkeleng la hae."
Nomsa a beha diapole bentjheng hore ba kgone ho di bala kaofela.
"Ho lokile," ho realo Tebogo, "e mong le e mong wa rona a ka ba le palo e lekanang ya diapole.
Empa ho setse apole e le nngwe."
"Ha re seheng apole e setseng dikarolwana tse tharo tse lekanang," ha sisinya Jabu.
"Dikarolwana tseo tse lekanang di bitswang?"
Nomsa a buela tlase.
"Dikarolwana tsa nngwe tharong!
Seha apole dikarolwana tsa nngwe tharong!
Dikarolwana tse tharo tse lekanang," ho realo Scelo ka motlotlo.
"Tjhe, ha re neheng titjhere wa rona wa dipalo, apole e setseng!"
ho realo Zodwa.
Metswalle ya dumellana hore hoo ke mohopolo o motle ho neha Mme Nkosi apole ka mora nako ya kgefutso.
Bekeng e latelang, Jabu le Nomsa ba ne ba emetse Zodwa ka nako ya kgefutso.
Zodwa a fihla ka kota ya hae.
"Bonang, Motaung o kgutletse kgwebong!"
a realo.
Zodwa a beha kota ya hae bentjheng mme boraro ba bona ba bapisa boholo ba dikota.
"Kgele!"
ho realo Jabu, "kota yane e kgolwanyane ho feta kotara!
Sheba ditjhipisi tseo!"
"Ke kgolwa hore sena se jele tjhelete e ngata?
Monghadi Motaung o etsa phahello jwang?"
ho botsa Nomsa a belaela.
Ka mora nako ya kgefutso, ha ba kgutlela phaposing, Zodwa a nka metswalle ya hae ho ya bala boto ya ditsebiso ka ntle ho lebenkele la Monghadi Motaung.
Jabu le Nomsa ha ba kgolwe mahlo a bona ha ba bala sena: Fumana kota ya hao e kgolohadi!
Ka ho eketsa ka R3, 00 fela!
Karolwana ya nngwe tharong ya lofo ka ditjhipisi tse ekeditsweng le sousu e ekeditsweng.
Ka palone KAPA ka tjhise!
E se e tla ba nako ya kgefu sekolong se tlase sa Siyafunda.
Beng ba mabenkele a mabedi a mannyane sekolong ba lokisetsa dijo tsa motsheare ho tla rekisetsa bana ba lapileng.
Ka lebenkeleng la Monghadi Motaung, bohobe bo sehilwe mme bo loketse ho etsa dikota.
O seha ka hloko karolo e bonojana e bohareng ba kota ya lofo e nngwe le e nngwe.
Ebe o kenya palone le ditjhipisi ka hare.
Motaung o tshela dikgaba tse pedi tse tletseng tsa atjha e entsweng ke mosadi wa hae ka hara kota e nngwe le e nngwe.
O rata ho ikgantsha ka hore dikota tsa hae di na le atjha ka hare le atjha ka hodimo.
Ka lebenkeleng la Monghadi Mkhize, ditjhipisi di se di tla butswa, empa o ntse a seha bohobe ho etsa dikota.
O tshwenyehile hobane dintho ha di tsamaye hantle ka lebenkeleng la hae.
"Ho qadile hantle," ho nahana Mkhize.
"Empa ha jwale ke fumana bareki ba mmalwanyana letsatsi le letsatsi.
Bonyane ke fokotsa ditjeho ka ho seha dikota tse hlano ho tswa lofong ka nngwe.
Jabu le Zodwa ba reka dijo tsa motsheare.
Zodwa o reka ho Monghadi Mkhize.
Jabu o reka ho Monghadi Motaung.
O kgolwa hore kota ya Monghadi Motaung e na le ditjhipisi tse ngata le atjha ho feta ya Monghadi Mkhize.
Mola wa lebenkeleng la Monghadi Motaung o dula o le molelele.
Zodwa o emela Jabu.
Metswalle jwale e dula mmoho moriting ho ja dikota tsa bona.
Zodwa o lemoha ho hong ho etsang hore a tone mahlo, a swenye.
"O shebileng?"
ho botsa Jabu.
"Kota ya hao!
E shebahala e le kgolo ho feta ya ka," ho rialo Zodwa.
Bobedi ba bona ba shebisisa dikota tsa bona.
Ke nnete, ya Jabu e kgolwanyane.
"Ho na le ntho e sa nepahalang mona," ho realo Zodwa.
"Ke a ipotsa hore na ke lona lebaka le etsang hore lebenkele la Monghadi Mkhize le se hlole le sebetsa hantle."
Jabu a nahana motsotswana a be a araba, "Ee, ke utlwile hore bana ba bang ba bone Monghadi Mkhize a seha bohobe ho etsa dikotwana tse hlano ho etsa dikota!"
Nomsa a utlwa Jabu le Zodwa ba bua mme a ba le kgahleho.
O ba botsa hore na keng e phoso ka ho seha lofo dikotwana tse hlano ho etsa dikota.
Zodwa le Jabu ba araba mmoho, "Kota ke kotara ya lofo!"
Nomsa o bonahala a santse a maketse, ka hoo, Zodwa o a hlalosa, "Lofo e tlameha ho sehwa dikotwana tse nne tse lekanang.
Hoseng jwalo, ha se dikotara."
Nomsa o kgenne hobane le yena o reka ho Monghadi Mkhize.
"Ho bolela hore o utswa bohobe ho rona!"
a realo ka lentswe le phahameng.
Zodwa a qeta ka ho kgutlela lebenkeleng la Mkhize ho ya ipelaetsa.
A tloha a tshwaretse kota ya hae hodimo.
Nomsa a tla a potlakile ka mora hae.
Jabu a hemela hodimo a nto sala metswalle ya hae morao.
Monghadi Mkhize o swabile ha a bona hore bana ha se bareki ba batjha.
"Hela, dumelang ke lona hape bana," a realo, "nka le thusa jwang?"
Zodwa a re: "Monghadi Mkhize, ke o kopile kota mme ka o lefa bakeng sa kota eo.
Empa sena ha se kota," a supa kota ya hae.
"Ke batla kota ya ka e felletseng kapa o nkgutlisetse tjhelete ya ka," a tswela pele a hatella.
"Na ke nnete Monghadi Mkhize?
Kgale o re qhekanyetsa!"
ha bokolla Nomsa.
Bana ba mmalwa ba ne ba mo setse morao ho ya lebenkeleng mme ba mametse diqoso tseo tse halefileng.
Mkhize a phasalatsa matsoho moyeng.
"O reng ka nna?"
a botsa a ngangabetse.
"Ha ke jwalo.
Ke batla o tswe lebenkeleng la ka hona jwale!"
Mme Zodwa a buela tlase a re: "Re tla bolella batho bohle ka seo o se etsang.
E tla phatlalla jwalo ka mollo o bohale sekolong kaofela.
O tla be wa kwala lebenkele la hao.
Ha ho motho ya tla hlola a reka lebenkeleng la hao!"
Monghadi Mkhize a sheba bana ba bararo ba emeng ka pela hae.
Yaba o sheba letshwele la batho le ntseng le eketseha ka ntle ho lebenkele la hae.
Qetellong a re: "Ho lokile, ke tla kgutlisa tjhelete ya hao."
Jabu a re: "O boele o tshepise hore o tla seha lofo ka nngwe ka dikotara ho etsa dikota."
Monghadi Mkhize a tshepisa hore o tla etsa seo.
A thetha sekgohlola mme a buela hodimo hore bohle ba utlwe, "Ke tshepisa hape hore ke tla eketsa atjha le ditjhipisi dikoteng tsa ka."
Ka nnete Monghadi Mkhize o ile a eketsa ditjhipisi le atjha dikoteng tsa hae.
E se kgale bana ba bangata ke ha ba se ba reka ho yena, mme lebenkele la hae la qala ho sebetsa hantle.
O ile  a be a kgona ho hira motho e mong hore a mo thuse.
Ha jwale ho na le tlhodisano e ntle pakeng tsa Monghadi Mkhize le Monghadi Motaung, mme bohle ba thabile.
E ne e le ka Laboraro, metswalle e ne e khutlela hae e ntse e tjekatjeka
Ba ile ba kopana le koloi e kgubedu, e kgannwa ke mosadi e motle.
Dennis motswalle wa ka, eo ebileng e leng moahisane a mpitsa.
"Tlo kwano o tlo bona ntja ya ka e ntjha," ho rialo Dennis.
Ntja ena e ne e ena le hlooho e kgolo le matheba a matsho.
E ile ya ntshosa!
Ke ne ke tshohile, ke nahana hore e tla ntoma.
Nna le Dennis re ile ra nka ntjha ra otlolla maoto le yona.
Ntja e ile ya tsoka mohatla.
Ya bohola!
Yaba e rotela seeta sa ka.
Hodima seeta sa ka!
Oho ka nnete!
Dennis a ntsha thishu a phumula moroto seeteng.
Ke ile ka bona  hore Dennis ke motswalle wa ka ya lokileng.
E ne e le ka Labone la 13 Motsheanong 2010 ha mme a ne a mpolella hore kgaetsediaka, Thando, o ile lehodimong.
Thando o ne a le dilemo tse pedi mme nna ke ne ke le tse hlano.
Ke ne ke sa utlwisise seo mme a neng a se bolela.
Ka Moqebelo wa la 22 Motsheanong 2010 ke ile ka bona ho hlongwa tente.
Ntate o ile a kena ka tenteng a tshwere lebokose le letle, le nang le mehele ya kgauta.
Batho ba ne ba lla.
Ba bang ba ne ba bina difela.
Ke ne ke sa utlwisise.
Mme o ne a apere diaparo tse ntsho, a lla habohloko.
Baholwane ba ka, Katiso le Tshepiso, le bona ba ne ba lla.
Le nna ke ile ka lla ha ke bona seo.
Ho ne ho le bohloko feela ke ne ke ntse ke sa utlwisise.
Kamora hore moruti a rapele re ile ra kena dikoloing mme tsa etsa mokoloko.
Re ile ra fihla motseng o neng o tletse majwe a matle, a ngotsweng.
Ntate o ile a nka lebokose hape a le beha pela mokoti o tebileng.
Ho ne ho le thata ho utlwisisa
Moruti a boela a rapela.
Kamoramoo ke ile ka bona lebokose le theohela tlase mokoting ka thapo.
Kgetlong lena ke ile ka bona ntate le yena a lla.
Ke ile ka mathela ho yena ke ntse ke lla.
Ke ne ke ntse ke sa utlwisise.
Ho ile ha feta matsatsi, dibeke le dilemo ke sa bone kgaitsediaka, Thando.
Ke ne ke ipotsa hore na o kgutla neng lehodimong.
Ka nako tse ding ke ne ke tswela ka ntle, ke shebe hodimo ebe ke a lla.
Ke ne ke ntse ke sa utlwisise.
Ka tsatsi le leng ha ke ntse ke bapala le metswalle ya ka ke ile ka akgeha.
Ha ke phaphama ka ipona ke le sepetlele.
Ke ne ke thothomela feela ke sa hatsele.
Le jwale ke ne ke so ka ke utlwisisa.
Eitse ha ke hlaphohelwa ka ikutlwa ke re ho mme, “O kae Thando?”.
Mme a araba ka mahlo a tletseng dikgapha a re, “ O hlokahetse”.Ke ile ka qala ho utlwisisa hore ho bolelwang ha ho thwe “O ile lehodimong”.
Ka Sontaha Jimmy Zogba o hlabile ntlha ya tlholo.
Ka Mantaha ha feta Sehlopha sa Bashemane ba itshepang.
"Hela Rafiki, moriri wa hao o kang qwaha o kae?
Moriri wa hao ha o a hola, empa ha o tsotelle letho."
"Hela Rafiki, thathu ya hao ya maiketsetso e kae?
Tlalo la hao le a nyahamisa.
Le wena o a nyahamisa."
"Hela Rafiki, mabenyane a hao a kae?
Lebaka ke hobane meno a hao a qadikane."
Tsatsing leo Rafiki a tsamaya butle ho ya lapeng.
"Rakgadi, na nka ba le setaele sa moriri wa qwaha?"
"Nkeke ka o kuta setaele sa moriri wa qwaha.
Hantlentle nkeke ka leka hohang."
"Letlalo la ka le a nyahamisa, Ausi.
Na o ka nketsa thathu ya maiketsetso?"
"Ha o hloke thathu hore o be le sebopeho sa hao."
"Ntatemoholo, na nkafumana mabenyane?"
"Mabenyane ngwanaka ha a bolele letho."
Mafelong a beke e latelang, Santi Ramires a hlaba ntlha ya tlholo.
Ka Mantaha, ho feta Sehlopha sa Bashemane ba itshepang.
"Hela Rafiki, O shebahala hantle hakakang!"
Rafiki a nyolla mahetla.
"Ke tshwana ke le mong; sena ke setaele sa ka."
Motsaneng o mong ho ne o ena le mohlankana ya bitswang Thabo.
Thabo e ne e le motswalle wa Lerato, mme matlo a habo bona a ne a bapile e le baahisane.
Ka tsatsi le leng, ba ya sedibeng sa motsaneng wa habo bona.
Ha ba fihla sedibeng, ba bona kgomo e bothile haufi le sediba.
Ba dula fatshe ba rera ho ya bapala le yona.
Thabo a qala a etsisa modumo wa kgomo ha e lla a re, "Muu, muu, muu," ka lentswe le phefa.
A tswella pele ho etsa modumo oo ho fihlela kgomo e hetla e ba sheba.
Hanghang Lerato a shatjwa ke letswalo, mme Thabo a elellwa hore o tshohile.
Yaba o re ho Lerato, "Ha re ilo otla kgomo ena, e tla baleha ebe re kgona ho fumana metsi."
Lerato a re, "Ke a tshaba Thabo," a rialo a thothomela.
Thabo ya eba yena ya qalang ho tshosa kgomo, mme Lerato a mo latela ka morao a tsamaya butle.
Ba leka ho otla kgomo, empa ya se ke ya sisinyeha.
Thabo a re ho Lerato, "Wena sala mona, nna ke tla ya lata metsi."
Lerato a dumela.
Thabo a kga metsi a a tshela nkgong ya pele.
Thabo a hweletsa a re, "Joo, joo, joo!"
Lerato a keketeha ha bona sena.
Kgomo yona ke ha e ntse e re feela, "Muu, muu, muu!"
Ha a qetile ho tsheha, Lerato a mathela hae ho ya bolella mmaThabo hore Thabo o hlajuwe kgomo.
A fumana mmaThabo a ntse a fiela lebala kantle.
"Mme, mme, matha, kgomo e hlabile Thabo ka lenaka!"
Lerato o bolella mmaThabo a hemela hodimo.
Mme mmaThabo a lahlela lefielo fatshe, yaba o potlakela ho ya thusa Thabo.
Na o nahana hore ho ile ha etsahalang kamora moo?
Teledi,  teledi Areye mangwane Tsamaya teledi.
Lena ke lelapa leso.
Malome, motswala, mme, dikgaitsedi tsa ka tse pedi tse ratang ho apara ka ho  tshwana, moenaka le nna!
Ke lelapa leso lena ka beseng re leetong ho ya serapeng sa diphoofolo.
Ho ne ho ena le mmangwane, mme, moenaka le dikgaitsedi tsa ka tse pedi tse ratang ho apara ka ho tshwana, le nna!
Re bone diphoofolo re ntse re le ka beseng.
Ra bone thutlo.
Ra bone tshepe.
Re bone  tau e tshehadi.
Ra bone tlou.
Re ile ra tsheha tlou haholo  hobane…
...e ile ya ithusetsa sefateng!
Ho ne ho nale moshemane ya bitswang Sipho.
O ne a dula le nkgono wa hae motseng o mong.
Sipho o ne a na le motswalle ya bitswang Thabo.
Sipho le Thabo ba ne ba rata bolo haholo.
Bane ba dula ba bapala bolo ka mehla ha ba tswa sekolong.
Nkgono wa Sipho o ne a na le serapana se setle sa meroho.
Nkgono o ne a dula a jwetsa bashemane hore ba dule ba etsa bonnete ba hore ba kwala heke ka mehla.
Ba ne ba raha bolo haholo ya wela ka serapaneng sa nkgono.
Ka le leng la matsatsi ha ba ntse ba bapala, bolo ya wela ka serapeng sa nkgono.
Ba ile ba e lata jwalo ka mehla.
Kgetlong lena yaba ba lebala ho kwala heke.
Podi e ile ya kena ka serapeng sa nkgono ya ja meroho kaofela.
Motsheare wa mantsiboya, nkgono a ya serapaneng sa hae alo kga moroho ho lokisetsa dijo tsa mantsiboya.
Nkgono o ile a thola heke e bulehile kaofela, moroho ole siyo.
"Bashemane ba entseng?"
Ho botsa nkgono.
"Sipho!"
o ile a hweletsa ka lentswe le thothomelang.
"Ho etsahalang ka moroho waka?"
nkgono a botsa.
Sipho o ne a tshohile haholo ebile a sa kgone ho bua.
Itse ha ntse a eme le nkgono wa hae Thabo a fihla.
"Thabo, wa tseba hore ho etsahalang ka moroho waka?"
nkgono a botsa.
"Tjhe, nkgono ha ke tsebe hore ho etsahetseng ka moroho," Thabo a araba.
"Lona bashemane na le a tseba hore ne le tlohetse heke e bulehile?
Ke le jwetsitse hore le seke la bula heke."
"Tjhe nkgono!"
ho araba bashemane ka ntswe lele leng.
Ka bobedi ba bona ba ile ba qala ho ngangisana.
Yaba nkgono wa ba utlwa ha ba ntse ba ngangisana a ba bitsa.
Nkgono a ba botsa hore ba ngangisana ka eng.
Ba ile ba jwetsa nkgono nnete ka se etsahetseng ka moroho.
Ba ile ba jwetsa nkgono hore ke bona ba neng ba tlohetse heke e butswe.
Ba ile ba kopa tshwarelo.
Nkgono o ne a le mosa haholo.
Ka lentswe le fatshe a re, "Ke a tshepa hore lona bashemane le ithutile hore leseke la hlola le tlohela heke le e butse hape."
Ka letsatsi le leng ho ne ho nale ngwanana, e le Sibo ka lebitso.
O ne a dula Foxville le mme wa hae mme a sena metswalle.
Batho ba ne ba sa rate Sibo hobane o ne a nale bokgoni ba ho bina ha monate haholo.
Ho ebileng dinonyana di ne di kgona ho bina le ena e ka manyeloi.
Sibo o ne a rata ho tsoha hoseng a bine ka lentswe la hae le utlwahalang e ka lenyoloi a morao ho ntlo ya haabo.
Ntja ya hae e ne e thabela seo.
O ne a rata le ho binela mme wa hae matsatsing a lethabo le ha a hlomohile.
Hoseng ho hong Sibo o ile a tsoha ka pina jwalo ka mehla mme a elelwa hore mme wa hae ha a tle ho tla bina le ena.
O ile a kgutlela ka tlung, ka maswabi a fumana hore mme wa hae o kula haholo.
Yaba Sibo o tswa a matha ka lebelo a hweletsa ho kopa thuso ho mme Tseko.
Mme Tseko a mo araba ka hore a tsamaye ka lerata leo la hae.
Sibo a utlwa bohloko mme a lla.
A tswelapele a ka ho batla thuso.
Yaba o kopana le ntate Sithole, Sibo a re "ntate Sithole ke kopa thuso hle mme wa kula."
Ntate Sithole le ena a mo leleka ka bohale.
Sibo o ile hae a hloname.
Tseleng ha a kgutla a utlwa nonyana e bina e meng ya melodi ya hae.
Empa ho sena moo a e bonang teng.
A sa la ka ho makala.
Ha a se a le haufinyana le sefate se seholo sa di thoalana yaba molodi oa eketseha, o utlwahala hantle!
Sibo a ema tlasa sefate seo.
Ha utlwahala lentswe le monate haholo le bua le Sibo le re " Sibo ngwanaka o se ke wa qeaqea ha o mong, tsohle tseo o di labalabela o tla di fumana."
Sibo a ipotsa ka ho makala hore ebe ke mang ya ntse bua le ena.
Hanghang, a bona nonyana e ntle ka ho fetisisa ho tse tlwaelehileng e fofela fatshe ho tla dula lehetleng la hae.
Sibo yaba wa bososela a botsa nonyana e mehlolo hobane e bina e meng ya pina tsa hae.
Nonyana ya araba ka hore "re metswalle mme ke mona ka ho o thusa, jwale hula le lesiba le leng o bue ditakatso tse pelong ya hao."
Sibo a hula lesiba le leng ka hlokomelo.
A kwala mahlo a bua mantswe ana "ke lakatsa ho bona batho ba utlwana le rona, ho be le kgotso re etseng mmino o monate ka thabo le nyakallo."
Nonyana e mehlolo ya fofela hodimo ya etsa mookodi le dinaledi tse ntle.
Ya re ho Sibo "Tsamaya o ye hae Sibo, dintho tsohle di lokile."
Sibo matha ka lebelo ebile a thabile haholo.
Ha fitlha lapeng a fumana mme wa hae le ba ha Sithole ba bina mmoho.
Ho ne lla le dikupu mme Tseko ena a letsa phala.
Yaba Sibo o mema bohle ba fetang ho tla moketeng wa haabo.
Sibo a bina ka lentswe la hae le monate mmoho le bohle.
Nonyana ya mehlolo le yona e ne e le teng moketeng.
Yaba batho kaofela ba thabile e le medidietsane.
Monnamoholo Moorosi o rata ho ema hara motse a phete dipale.
O rata ho pheta dipale ka mebala.
Maoba o ne a pheta pale ya noha e mebalabala.
Maobane o ne a pheta pale ya diphoofolo tse mebalabala.
Kajeno o pheta pale ya maru a mebalabala.
Pula e qeta ho na mme Mooki o bona lebanta le mebalabala marung.
O maketse!
Baahi le bona ba maketse!
Bohle ba nahana hore ke lebanta la Monnamoholo Moorosi.
Mme wa Mooki o mmalla buka e buang ka diphoofolo.
Sehloho sa buka ena ke Mookodi marung.
Jwale Mooki o se a tseba hore lebanta la Monnamoholo Moorosi ke MOOKODI!
"Ke na le bothata bo boholo haholo," ho lla Morena Kgutshwane Tjhitja.
"Ke lahlehetswe ke lenaka la ka," ho bua Morena Kgutshwane leTjhitja.
"Ke tla le fumana lenaka la hao," ho bua Jojo e monyenyane."
Ke tla batla ntlong ya Ntate Kgutlonne.
Jojo e monyenyane le Ntate Kgutlonne ba batlile hohle empa ba sitwa ho fumana lenaka leo.
"Tsamaya o yo bona haeba Mama Kgutlotharo ha a na lenaka leo," ho bua Ntate Kgutlonne.
"Jojo e monyenyane a ya ntlong ya hae ho tshela galase ya metsi a batang."
Jojo a tjhakela Dudu Taemane mme a mo kopa hore a tsamaye le yena.
"Ha se hole empa ke tla nka mofaho," ho bua Dudu.
Dudu le Jojo ba ema hore ba je mme ba phomola tlasa thaba ya kgutlotharo.
Ha ba se ba nyolohile halofo ya thaba, ba bona ntlo ya sekgo e sa tlwaelehang.
Jojo le Dudu ba fihla ntlong ya Mme Kgutlotharo.
"Morena ha a siya lenaka la hae mona?"
ho bua Mama Kgutlotharo.
Mme Kgutlotharo o ne a tseba hore ba tla fumana lenaka leo kae.
E ne e le ka phirimana ha ba fihla ntlong ya Morena Kgutshwane Tjhitja.
Mme Kgutlotharo a supa Morena.
"O rwele lenaka la hao hlohong ya hao."
Morena Kgutshwane le Tjhitja a neha Jojo e Monyenyane lenaka hore a le letse.
Ba ne ba thabile.
Lefatsheng re fapane haholo.
Ba bang ba bohlale ha ba bang ba na le bofokodi.
Ba bang ba ba tenya, ha ba bang ba le ba  sesanyane,  jwalojwalo.
Lebitso la ka ke Tshepo, ke na le bofokodi thutong.
Bana ba bang ba ya ntsheha ka phaposing ya borutelo.
Talente ya ka ke ho thusa ka mesebetsi ya matsoho, haholo ka phaposing ya ho phehela
Mosebetsi wa ka sekolong ke ho ngwathela bana ka phaposing ya ka.
Ke netefatsa hore disebediswa tsohle di hlwekile ka nako tsohle.
Ha ke lofile sekolong, bana ba phaposi ya ka ba a sokola.
Seo se mpontsha hore ke bohlokwa le nna.
Ke ithuta ka tsa dijo sekolong, ho ntlafatsa talente ya ka.
Tabatabelo ya pelo ya ka, ke hore ke sebetse hoteleng, e kgolo, e tsebahalang.
Bohle re bohlokwa haholo bophelong,re hloka tshehetso ho fihlella ditabtabelo tsa dipelo tsa rona.
Le nna ke lehakwe.
Rfdhfdgfdhgfufchj
A na ke matsoho aka a matle.
A sebetsa hantle mmoho.
A tshwana le metswalle e mmedi ya sebele.
A etsa sehlopha se tswanang pele.
Jwalo ka metswalle e utlwelanang,ha le leng le silafetse,le leng le teng ho hlatswa le leng.
A sebetsa jwalo ka sehlopha.
Ha dijo di phehwa, matsoho ka bobedi a etsa mosebetsi o tswang pele jwalo ka sehlopha.
Letsoho le letona le dula le le teng ho thusa le letshehadi.
Letsoho le letshehadi le lona le dula le le teng ho thusa le letona.
Jwalo ka metswalle e tshehetsanang, eratanang le e kgathallanang,matsoho aka a matle a dula a le teng bakeng sa le leng.
Mashilo le Mashilwane e ne e le bana ba motho.
Ba be ba dula ka lapeng le ntate wa bona.
Ntate wa bona o itse go lwala a bona gore a abele bana ba gae leruo la gae.
Ntate wa bona o ile a abela Mashilwane dikgomo tsa go feta tsa Mashilo.
Seo se ile sa etsa gore Mashilo a be pelo ya lefufa.
Tsatsi le lengwe ge ba ile go disa mohlape,  ba kopana le mosadi moholo.
O ne a elela maladu,  a kgopela Mashilo le Mashilwane gore ba mo latswe ona gore a fole.
Mashilo o ile a botsa Mashilwane gore ba tsamaye.
Mashilwane a ba le pelo e bonolo a re yena o tla sala a latswa mosadi moholo.
Mashilo a mathela morago.
O ile a mo latswa,  mme mosadi moholo a fola.
A re: "Ka gore o bile le pelo e ntle,  wa mphodisa.
Ke na le mpho ya gao."
Mosadi moholo o ile a laela Mashilwane gore a mo sale morago.
Ba ile ba fihla motsaneng o mong,  ba fumana dipitsa tse nne tse kgolo.
Mashilwane o ne a thabile haholo,  a tsamaya a letsa molodi.
Mashilo a utlwa molodi,  a lemoga gore ke Mashilwane.
O rile go bo Mashilwane le kgomo e kgolo,  a makala,  a ba na le lefufa.
A botsa Mashilwane gore o e fumane kae.
A mo araba ka gore ke mpho e tswang ko mosadi moholo wa go lwala.
Nonyane mo godimo ga ntlo ya opela ya re: "Mashilo o bolaile Mashilwane."
Banna ba e botsisa gape,  ya opela gape.
Mashilo go utlwa pina ya nonyane,  a tshaba.
Banna ba motse ba utlwa molodi,  ba bona Mashilwane a tswelela.
Mashilwane a ba bolella gore Mashilo o mo lahletse ka pitsing ka gore a batla kgomo ya gagwe.
Ka letsatsi le leng,Thabo le Mpho bane baya mabenkeleng,baile ba bona makganni wa lori antse a bua ka mohala wa thekwng.
Ka pele hobona hone hotla koloi ene e kgannwa ke mofumahadi Mbele.
mokganni wa lori oile a sitwa ho laola sepalangwang sahae,a thula Mofumahadi Mbele ka koloi yahae.
hwalla jwabakatla;jwabakatla;
mokganni wa lori o ne a lemetse haholo,haele Mofumahadi Mbele o ne a tswile dikotsi tse nyenyane feels, koloi ya bakudi ile ya potlaka ho fihla ho potlakisetsa bakganni bana sepetlele,le maponesa a ne ale teng ho ngodisa setatemente.
Yoh!ekaba bakganni bana batla fihla sepetle bantse ba phela?ho botsa Mpho.
eya Mpho,ba matsohong a bolokehilenge hona jwale,hobolela Thabo.empa haele Di palangwana tsena tsona disenyehile,lehaole jwang ditla lokiswa hape.
Ka tsatsi le leng ke ne ke dutse ka phaposing sekolong, ka sheba ka fesetere mme ka bona ntsu e kgolo e sootho e feta e fofa.
Mapheo a yona a ne a phukalletse empa a sa phuphusele.
Hona ho ile ha nketsa hore ke be le kakamelo  ka ha ho fofa.
Mohlomong dinonyana di susumeditse ho qapjwa ha difofane.
Kabobedi di na le mapheo.
Ke lakatsa e ka nkabe ke kgona ho fofa, empa ha ke na mapheo.
Ke ile ka ya laeborari ho batla dibuka tse ngotsweng ka ha difofane.
Ke ne ke batla ho tseba hore di fofa jwang.
Ke bone ditshwantsho tse fapaneng tsa metjhini e fofang.
E meng e  na le dienjene, ha e meng e se na tsona.
Ke bone 'hang glider' le parachute.
Ke bone rokete, helikoptara, zepelini, dibalunu tsa moya o tjhesang le difofane tsa kgale haholo, tse seng di fumaneha dimusiamong.
E ka ba sefofane se fofa jwang?
Difofane tsa sejwalejwale di fofiswa ke di enjene tsa jete.
Dienjene tsa jete  di isa sefofane pele ka potlako.
Seo se etsa hore moya o foke ka matla ka hodima mapheo a sefofane.
Sebopeho sa mapheo se sutuletsa moya fatshe, mme seo se etsa kgatello e yang hodimo ka sheshe.
Kgatello ena ke yona e bolokang sefofane hodimo.
Seo nka se etsang  hore ke be haufu-ufi le ho fofa ke ho palama sefofane.Na o se o kile wa palama sefofane?
Ha e sale ke lakatsa ho palama sefofane se seholo.
Mosuwetsana wa rona o re bolelletse hore re ka etsa ditoro tsa rona di phethahale ka ho kwala mahlo a rona mme re akanye.
Ke nna mofofisi wa sefofane sena.
Ka kopo tlama lebanta la pholoho mme o itokisetse ho fofa.
Hlekang  tselana ya ho matha ya sefofane, ke dumisa enjene ya jete jwale!
O mopalami ya dutseng setulong se ka fesetereng.
Re kena tselaneng re potlakile.
Re tloha boemafofaneng.
Dienjene le mapheo a sefofane a re sutuletsa hodimo moyeng.
Re tla fofela hodimo ho feta nonyana efe kapa efe.
Mosuwetsana wa ka o itse re ka etsa eng kapa eng ka kakanyo tsa rona.
O itse re ka ba seo re batlang ho ba sona, kapa ra etsa seo re se batlang ka kelello tsa rona.
Na wena o batla ho fofela kae?
Mpho ke moshemane ya molele, ya lebala le hlakileng ya dilemo di robong.
E ne e le ka la leshome, kgwedi e le ya Tshitwe ka selemo sa 2021.
Letsatsi e ne e le la Labohlano.
Ke ne ke keteka letsatsi la ka la tswalo lekgetlo la pele bophelong ba ka.
Ke ne ke qeta dilemo tse tsheletseng.
Ke ne ke thabile haholo letsatsing leo.
Ke ne ke apere mose wa ka o mokgubedu.
Metswalle le ba lelapa ba ile ba mpinela pina ya letsatsi la tswalo.
Ha ba qeta ho bina ke ile ka tima dikerese tse tsheletseng.
Ke ile ka sehela metswalle ya ka kuku ya ka ya letsatsi la tswalo.
E ne e le monate haholo.
Ke ne ke e reketswe ke mme wa ka.
Metswalle le ba leloko bane ba nreketse dimpho tsa letsatsi la tswalo, hara tsona ke ne ke thabetse mpho ya bolo hobane ke rata ho bapala bolo ya matsoho.
Ka morao hore re je le ho amohela dimpho re ile ra shuta dinepe le metswalle.
Modiehi le Tshidi le bona ba ne ba le teng moketeng wa letsatsi la ka la tswalo.
Ke metswalle ya ka ya sekolong.
