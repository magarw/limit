Káínyoo páa pûs olóíng'ang'e?
Mmê pûs énaaké.
Káínyoo peê enyorí imbenék?
Menyóri énaaké.
Káínyoo peê áâ sikítoi olmáísurí?
Óre ilmaisurîn oóotô náa kéísikítok.
Óre ilmaisurîn oojôn náa kényori.
Káínyoo peê érôk olmámpuli?
Mmê ilmampuliní pookí óoroók.
Káínyoo peê édô osárge?
Kédo osárge amû kétíi entókî nájî 'iron'.
Káínyoo peê eibór emunyán?Mayíólo.
Káínyoo peê éíshírítâ enkeráí?
Kájo kéáta esúmash.
Káínyoo peê eisinánuo enkáyíóní?
Mebayíé etoduá ményé.
Káínyoo peê eshipá entitó?
Kéáta enkilâ ng'éjúk.
Káínyoo peê eshipá oltásât?
Kégíra aisumá enkatiní naitíshipa.
Káínyoo peê eshipá enkítok?
Kégíra inkérâ ényená áaisuma áaitobiraki.
Káínyoo ening'íto ená kítok?
Kájo nanú kétukúrrua.
Óre apá ará kití,  náaishô olénkapú enkíshóórotó sídáí olêng.
Náaishô olkití día.
Óre ínâ olóng nayáu áng,  náshípa olêng,  amû átáyíóló ajó ánóto olchoré odúpa.
Náajokí olénkapú peê adung'oki enkárná.
Nájó Coco.
Náaikilíkuan olénkapu peê aishoó ínâ árná.
Nájóki,  te enkárakí kényaányukie "cocoa."
Náíkilíkuan olénkapú tenáa ké ninyé aké eáta.
Náajokí,  kéáta likái onyaányukie.
Nálo adól.
Óre peê édôl Coco olaláshe,  néshipa olêng.
Néítutûm ilúkúny énaa iloshî oányaita ilomón.
Náomón olénkapú peê áaishó mataramáta pokíra aáre.
Náaishô.
Néjo peê aramát aitobirakí.
Népuo lelô díéîn boó áaiguran.
Óre peê elusóo ilápaitin kumók,  nébulu lelô díéîn áaku sapúki.
Néaku imáídim ataramáta ópeny.
Nélotu olénkapú ayá olikái día.
Néíng'uarí Coco.
Óre peê eyáí olaláshe,  néísinánuo Coco olêng.
Nétiu énaa káagirá aikilikúán ajokí,  "káínyoo peê itaasá ínâ?"
Népal endála.
Néany kiriamári áapuo óng'átá.
Nétií inkólóng'i náanya Coco endáa kití olêng.
Nányamálu siî nanú olêng.
Náíng'oru enáíkó peê arét Coco.
Nédala,  néípirrâr Coco ó olaláshe lenyé te dúkuya nánú.
Nádol ajó etishípe Coco peê etumó ó olaláshe lenyé.
Náláu ajó ké ing'áí áíter airorokí,  ké olénkapú láí arashû ké Coco.
Náyíólou ajó kényorráa táatá Coco máíriamari áapuo áaipirrar te ong'atá.
Nétií apá,  nétií olkédî ójî Anansi.
Náa éíturuai méídim ateyíera endáa enyé.
Néaku kéimiimáa indaikí naáteyierâ ilkúlikáí anyá.
Óre nabô olóng egirá agiroó enkají é enkitejó,  néíng'úaya olng'úsíl lé endáa sídáí nayíeríta enkítejó.
Néng'elikí ínâ ají.
Káké étón éjôn inâ dáa.
Néjokí enkítejó,  "óre kirreshú endáa meó,  máísujá kunâ tokitín."
Néjokí Anansi,  "kááta esíáai sápuk náyíéú náng'ás aás."
Néíkilíkuan enkítejó ajokí,  "ámaâ tenéku endáa,  káji áíko tenáípótoki?
Nédamisho Anansi,  néjokí,  "óre amû kááta esíaai náyíéú náídip,  káéníki embornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú."
Nédol enkítejó ajó endúátá sídáí inâ.
Néas ínâ."
Néítoki atúm iyekényi eyierishó.
Néíng'úáya olng'úsíl le oó ímpóóshô eyierá.
Néjokí iyékenyí Anansi,  "óu mátang'ar endáa amû étáá kéku."
Káké etiáka Anansi iyekényi,  "óre amû kááta esíaai náyíéú náídip,  káéníki embornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú."
Nédol iyékenyí áajo endúátá sídáí inâ.
Néas ínâ.
Néíng'úaya Anansi olng'úsíl le oó inkuashên.
Néípot olchóre lénye olbitír ajokí,  "óu táanyú kunâ kuashên meóto peê kínyâ.
Inkó enkurtét íng'oling'olá."
Néjokí Anansi,  "óre amû kááta esíaai náyíéú náídip,  káéníki embornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú."
Nédol olbitír ajó endúáátá sídáí inâ.
Néas ínâ.
Óre éjô Anansi ábáíki oreyíet,  eenikíno inkejék pokíra ísíet imotíook é endáa.
Óre ínâ kátá aké,  néning peê eyietarí enkejú nabô.
Néyiolóu ajó eó endáâ é enkitejó.
Néítokí aníng enkejú e aré peê eyietarí,  néítokí aníng ene uní,  ó énê ong'úán,  ó énê imíet,  ó énê ílê,  ó énê naápishana,  ó énê ísíet.
Néaku imeáta enkejú néméyíétítai.
Néyietu aishír páa meáta oltung'áni oning'íto.
Néyíetá inkejék,  néronkenú.
Káke etudúng'ote imbornót náenikíno inkejék.
Nésulakíno Anansi atúa enkáre airopijé emíón oó inkejék.
Káke eitú eshukó inkejék áabayu énaa oshî aké.
Nébik áâ rónkéní.
Némitikí enkúrruna Anansi eitokí aló anyá endáa oó ilchoréta lenyéna.
Nétií apá,  nétií olpáyian ó enkitók enyé.
Náa káisinák imeáta tóki.
Néata apá nínche enkéráí nabô najî Nonkungu.
Náa enkéráí súpat olêng Nonkungu.
Náa éíkirotét nínye te oó intóiwúó ényená.
Óre nabô olóng néírriwáa intóiwúó ényená Nonkungu meshómo abaikí olénkapú lenyé kársîs ojî Mtonyama.
Óre étôn éítû élô,  nékus ng'otonyé.
Néripakí enkilâ sídáí oó isaên,  néata inkisunkuní ó enkitatí.
Néripakí siî isaên lé emúrt.
Néírriwáa meshómo enkáng ólénkapú lenyé.
Óre élóítô néínepu oreyíét orúko.
Nékedóo isoitó aláng.
Nénang'aré te enkoitóí entíto naishopíto isiapírd.
Néíkilíkuan ínâ títo Nonkungu ajokí,  "Káji ílóíto?"
Néwalikí Nonkungu ajokí,  "Kálóíto abaikí olénkapú láí ojî Mtonyama."
Néíng'asia inâ titó,  néjokí Nonkungu,  "Olénkapú láí siî nánú Mtonyama,  náa ninyé siî nanú álóíto aparán."
Néíriamári pókíra aré.
Óre éítû épúo enéádó,  néjokí inâ kíti titó Nonkungu,  "Káke sídáí enâ kílâ íno,  náa sidaîn siî nínche kuló sáen línonó.
Káómón peê kínchó matetemakínoyú."
Néítayu Nonkungu enkilâ enyé sídáí ó isaên lenyéna,  néísho ínâ kití títo.
Néítayu inâ titó isiapírd lenyéná aibelekény aishóp inkiláni naáíshoó Nonkungu.
Nédol Nonkungu entóki naing'ásiayie.
Kéáta iná titó olkidong'ói.
Néureishóyu Nonkungu.
Néyiolóu Nonkungu ajó óre ínâ títo náa Imbulu.
Óre egirá áairiamari áapuo,  néjokí Nonkungu Imbulu,  "Inchoóki inkiláni áainéí."
Káke etawalíkia Imbulu ajokí,  "Tápala maishópo omátabaikí lídô shaní."
Néut olchaní olákuo otíi enchúmátá ó oloshô.
Óre peê ebaikí oladúóó shaní,  néjokí Nonkungu Imbulu,  "áaomon túshukokóki enkilâ áí ó isaên láainéí."
Néítoki Nonkungu ajokí,  "inchoóki matábaiki lídô reyíét peê ááíshó."
Óre amû eturéíshie Nonkungu,  nényorráa.
Nébaya oreyíét.
Néígil Nonkungu ajokí Imbulu,  "áaomon túshukokóki enkilâ áí ó isaên láainéí."
Néítoki Nonkungu ajokí,  "inchoóki matábaiki ídía ají natíi inkítuaak náatoní peê ááíshó."
Nényorráa Nonkungu.
Óre peê ebaikí enadúóó ají,  néíponyáa Imbulu Nonkungu.
Néjokí inkitúaak naátoní te embatá é enkají,  "eng'urá enâ títo oó isiapírd náatusujúá endáma pookí.
Éntiaakí peê áaló aing'uá."
Nékurru Nonkungu.
Néírut olêng.
Néísik aisudorí te olpaashíé.
Nébaya Imbulu enkáng e Mtonyama.
Néjokí,  "kárá nanú enkúyiaâ inó najî Nonkungu.
Áairriwutúa intóiwúó áainéí peê alotú aparán intáí."
Néítoómon Mtonyama ínâ kití títo te olmaréí lénye,  nébik te enchípai.
Káke einosíta Nonkungu osína te ong'atá.
Enkají oó ildíein éírrag,  nénya endáa oó ildíein.
Óre dáma,  nélo Nonkungu aisudorí te átua entîm,  nérany ajó: Óooi,  entolût najî nánú.
Áairriwúá pápá o yieyío peê alotú aparán olénkapú láí Mtonyama.
Óre te enkoitóí,  nánáng'are Imbulu.
Néya enkilâ áí ó isaên láainéí.
Ói,  entolût najî nánú,  Ói,  entolût najî nánú.
Óre nabô olóng egirá olálashe lé Mtonyama amanaá te ong'atá,  néning osínkólio lé enking'asíá sídáí.
Néítu eyiolóu eneing'úa.
Óre peê ebayá áng,  nélikí Mtonyama énéjô ilô sinkólio.
Nédumúnye Mtonyama aló óng'átá ainining'ú ílô sínkólio.
Néíng'oru eneing'úa omenóto.
Nétum Nonkungu érányítâ.
Néínosáki Nonkungu enataáse.
Eneikunáyie Imbulu enkilâ enyé ó isaên lenyéna ó enaikuná peê etung'ueikíá isiapírd.
Nérik Mtonyama Nonkungu áng.
Néísudóo te enkáji mijooní.
Néíng'oru enaikó tenéíbung Imbulu.
Néning Mtonyama ajó kényor iló kídong'ói lé Imbulu kulé olêng.
Némégíróo kulé éítû éôk inkutî.
Néjokí Mtonyama iltúng'áná peê étûr engúmótó nagút.
Néíput ínâ gúmótó kulé naáotô.
Néípot intóyie pookí é enkanasâ peê eponú enkésha.
Némira te enkiidatá é ínâ gúmótó.
Nényamalú Imbulu naléng.
Méyíéú nínye néid ínâ gúmótó amû kéyíólo ajó kétir ílô kidong'ói lenyé enkúre é kulé naáotô.
Néjing enkají,  néen ílô kidong'ói lenyé akurrakí osésen peê méítóki aisiong'á.
Néípang taá aló enetíi inkúlie.
Néíloikíno intóyíe áaid engúmótó.
Nébau enkatá é Imbulu.
Nényok naléng ajó áid engúmótó.
Káke etalée olkídong'ói lénye.
Néyietáa metádoi abóri.
Néyietáa ometábaikí atúa engúmótó enetíi kúle náaotô.
Óre egirá Imbulu aekenyá te átua engúmótó,  te átua kulé naáotô,  nénuk iléwâ engúmótó te osinyáí.
Néturorí Imbulu.
Néboita Nonkungu ó olénkapú lenyé inkólongi kúmok.
Néíting enkátiní.
Kéadó ená kílâ te entitó.
Kélalá ená kílâ é oríóng te entitó.
Kéísápuk elé bené te entitó.
Óre ená kítatí.
Éíkití ená ópiyia.
Éídorropu kuná sókisiní.
Éíng'ejuko kuná ámuka.
náa káajîng áaitobiraki.
Óre te oó inkúmeishin áainéí.
Píiisúa!
Áíngúáyie intapúkanaárropîl.
Óre te oó inkonyékáainéí.
nádol olákútáoyáwua osiwúó.
nádol empuúsnashípa.
Óre te enkutúk ái.náíshiamíshamenkáré é enaipóshanaisúkut.
náíshamíshamolng'anayíoi ómélók.
Óre te oó inkáikáainéí.
náíbung enkáínáinó.
Óre apá áâ ng'éjúk enkôp,  néítoipito ildóínyo enkóp énaa olkáráshá.
Nérem ilkeék óado inkatampó.
Nétií olmóti ógut,  ómisimis átua.
Óre te átua ílô motí,  nétií ilásur áare.
Óre obô náa éísápuk néata ileleoní te osésen.
Óre olikái náa éíkibiroto némepe.
Óre enkolóng nabô,  nésha enchân sapúk.
Néíwuang,  néítawâng abóri ílô motí.
Nédol lelô ásur enkóp neitú áíkata édôl.
Nédol imúain oó intokitín naápaasha.
Óre peê eishúnye iná shan,  nétoyu enkôp,  nébik lelô ásur edamú imúain naátoduâ.
Néjokíno leló ásur,  "meékure kíbîk telé móti ómisimis,  néírobi."
Máílepa áapuo enkóp sídáí.
Néíkilikúanu olasuráí kibirotó ajó,  "káji kínkunári teníkipuo?"
Néwalikí osapúk ajokí,  "ékíserpepári."
Néjo olkibirotó,  "kékueníyie iyíóók imótonyí amû kítií te áborí ninché.
Imikíserpepári,  ékipúo te oó inkejék."
Néláa ilásur,  néíteru áailep te olmóti.
Néílep áapuo enkóp nátóyíó natíi ewáng'an.
Óre peê ebayá enkóp nátóyíó,  néasayú embáê é enking'asíá.
Néípérra ilkídong'o.
Néorúnye inkejék áre néata ilkimojík.
Óre te áborí ilúkúny,  nébulu inkáik néata ilkimojík.
Néíbelékenya lelô ásur,  néaku olpayíán ó enkitók.
Néjo enkítok,  "ékishêt enkáng âng te enérupa.
Óre énaaké níkidol enkolóng éílépû,  néírowúájie iyíóók.
Níkiramát ilkeék.
Níkiaakú ilchoréta ó imotónyi ó ing'úési."
Néjokí oléê enkitók,  "óu."
Nényorrá enkítok aló.
Néíriamári áapuo tenébo enkóp ng'éjúk.
Óre peê ainyotóto náínok enkímá.
Náílang'ílang enkáre náísújare.
Náíper ilkeék.
Náíng'olíng'ol emotí ayíér endáa.
Náor oltírén.
Náísuj intokitín.
Amû egíra olálashe lái aigurán.
Enkolong nairowua te atua entim natoyio.
Neitu eok enkalaoni enkare too' nkolong'i kumok.
"Kayieu olkitong'ati le enkare,  odou ata te embeneyeio."
Kake etoyio sii ninye enkoileelio.
"Tenamatum enkare,  naa kaye," neishir enkalaoni.
"Kalo olkeju latoning'oyie."
"Ekinap olkeju aya," neliki karbobo ng'en.
Kake keata enkalaoni enkure naleng.
"Kaye tenamaok enkare."
Nelo enkalaoni aing'oru olkeju.
Nedung atua inkujit naatoito,  nedooyo too' inkeek naatoito.
Ometoning'o ilopir le enkare naruko.
Neng'obu enkalaoni enkare nairobi.
Neshipa naleng.
Neitu edol olopiro le enkare elotu.
Nenyok enkalaoni ajo aibung inkujit,  nkeek kake ewa enkare.
"Entaretuoki.
Entaretuoki sii ake."
"Tasioki,  takedo," nejoki enturkuluo naibor,  eibung'ita olng'osila te enkutuk enye.
"Malo omatiaaki enturkuluo ashe.
Katon aanyu omeeu aok enkare."
Ore nabo olong egira aanyisho,  neponu inkayiok are naata inareta oo motonyi.
"Etii enturkuluo naibor sapuk nalotu oshi ene aok enkare," nejo enkayioni nabo.
"Ekinya taata teipa."
"Maisho kuna ayiok ear enturkuluo naibor.
Kake kara kiti,  kaa aas?"
Ore ina kata ake nedou enturkuluo naibor tolchani alotu aok enkare.
Neyiolou enkalaoni enaas.
Neipidoki enkeju e enkayioni,  neony oleng.
Neipid enkayioni!
Neing'asia enturkuluo naibor.
Neisik alo eserian.
Neija eikuna enkalaoni teneisho enturkuluo naibor enashe te enkaraki naitajeuo.
Óre te ápa, náa kémóda iltung'aná, néméyíólo tóki.
Imeyíólo áatuun indaikí, néméyíólo áatiripú inkiláni, néméyíólo áaitobirú imasáa ósuyai.
Nétií enkaí shúmátá nájî Nyame.
Néata emotí oó inkulupúók nabóre eng'enó.
Óre nabô olóng, néísho Nyame Anansi ínâ motí oó inkulupúók nabóre eng'enó.
Náa óre enkátá pookí náíng'or Anansi ínâ motí oó inkulupúók, nétum eyíólóúnotó.
Néshipa Anansi naléng.
Nédamishó Anansi, néjo, "káik enâ motí te enchumatá ó olchaní óádó.
Néákú nánú aké náíng'or.
"Népiyayu enkeené náádó, néenikí te enchotó nábo empólos enyé néítokí aenikí te enkái shotó ínâ motí.
Néíteru akéd olchaní.
Négolu enkedotó éátâ emotí naenikíno empólos.
Óre egirá Anansi aekenyá akéd olchaní, náa kéíng'oríta aké enkáyíóní énye nátií abóri ílô shaní.Néjokí inâ áyíóní, "émeleléku sá doí enkedotó ó olchaní teníeníki ínâ motí enkoríóng?"
Nélaku Anansi emotí oó inkulupúók te empólôs, néenikí enkoríóng.
Nélelekú enkedotó katúkûl.
Nébaya Anansi enchúmátá ó olchaní.
Néítashe adamishó.
Néjo, "káji eikó páa enkayíóni áí náata eng'énó peê áalâng náa nánú náata emotí natíi eng'enó?"
Négoro olêng.Nénang'u Anansi ínâ motí oó inkulupúók aborí ó olchaní.
Nébelibela inâ móti, néaku meáta oltung'áni leitú étûm eng'énó.
Náa néíjia éíkúnâ iltung'aná peê enotitô eng'énó nauníé endáa, ó enaripíé inkiláni ó enaitóbirie intokitín ó osúyáí.
Enkolong nairowua te atua entim natoyio.
Neitu eok enkalaoni enkare too' nkolong'i kumok.
“Kayieu olkitong'ati le enkare, odou ata te embeneyeio.”
Kake etoyio sii ninye enkoileelio.
“Tenamatum enkare, naa kaye,” neishir enkalaoni.
“Kalo olkeju latoning'oyie.”
“Ekinap olkeju aya,” neliki karbobo ng'en.
Kake keata enkalaoni enkure naleng.
“Kaye tenamaok enkare.” Nelo enkalaoni aing'oru olkeju.
Nedung atua inkujit naatoito, nedooyo too' inkeek naatoito.
Ometoning'o ilopir le enkare naruko.
Neng'obu enkalaoni enkare nairobi.
Neshipa naleng.
Neitu edol olopiro le enkare elotu.
Nenyok enkalaoni ajo aibung inkujit, nkeek kake ewa enkare.
“Entaretuoki.
Entaretuoki sii ake.”
“Tasioki, takedo,” nejoki enturkuluo naibor, eibung'ita olng'osila te enkutuk enye.
“Malo omatiaaki enturkuluo ashe.
Katon aanyu omeeu aok enkare.”
Ore nabo olong egira aanyisho, neponu inkayiok are naata inareta oo motonyi.
“Etii enturkuluo naibor sapuk nalotu oshi ene aok enkare,” nejo enkayioni nabo.
“Ekinya taata teipa.”
“Maisho kuna ayiok ear enturkuluo naibor.
Kake kara kiti, kaa aas?”
Ore ina kata ake nedou enturkuluo naibor tolchani alotu aok enkare.
Neyiolou enkalaoni enaas.
Neipidoki enkeju e enkayioni, neony oleng.
Neipid enkayioni!
Neing'asia enturkuluo naibor.
Neisik alo eserian.
Neija eikuna enkalaoni teneisho enturkuluo naibor enashe te enkaraki naitajeuo.
Kényor papa atoóko oloshoró.
Nányór nanú ainósa ilpáyêk oópejó te ilatá.
Nényor papa atoóko kahawa.
Nányor nanú atoóko kulé.
Kényór papa ainósa ilng'anayíó oóotô.
Kányór siî nanú ilng'anayíó oóotô.
Kényor papa emukáte.
Kányor nanú emukáte napéjo.
Ékinyôr pókíra inkitumpuaaní sapúki.
Óre te wikí nátulusóyie,  nánóto impála kúmok naléng.
Óre Jumatatu,  néígerokó olkitarí emálímúí áí empálai.
Nélikí ajokí kémuoi Thabisile.
Néaku kénáre néton te âng ayeng'iyeng'á.
Óre Jumanne nátum empálai náaigerokitô inkérâ é sukúul âng.
Néíger áajo,  "Nóto bíótisho te enkatá dorróp,  Thabisile!"
Óre Jumatano,  nátum empáláí náaigerokó enchóruet ái.
Náaigeróki ajokí,  "áígéro enâ písha te enkárakí iyíé.
Enyórrátá naing'úaa Dudu."
Óre Alhamisi,  nátum empálai naing'úaa yíéyiô.
Netii ena tomononi nanapita enkerai enye entim alo aitayu irganayio.
Ore pee ebaya ninye etim netum olchani oata irganayio ootoo.
Neiragie ninye enkerai enye nairura ti abori olchani neilepaki taa ninye olchani.
Ore egira olmurrani loingua enkae murrua aim ine neingasia ninye oleng pee edol ina kerai neikilikwan nejo,  "Koree pasa ngotonye ena kerai."
Ore taa pee ejo ninye airugo neinyoyie enkerai  oltoilo lo masaa naishopito  o laduo murrani te murrt enye.
Neisho ninye enkerai edalare imasaa enyena egira ninye enkerai akweni.
Neigor ninye ngotonye enkerai abori ainguraa ajo kanyio nagira aitakweni enkerai enye nedol oltungani lemeyiolo ninye piipi otashare enkerai.
Neirutt ninye oleng ometabaa ana neitiaya ninye orbene obore irrganayio.
Neigorr ninye olmurrani ina tomononi nejoki,  ''Mintoki airrut amu  kagira ake adalare ena kerai ino sidai.
''.
Ina taa pee edou ninye entomononi to olchani.
"Neitayu ninye olmurrani emaasai enye nabo  neisho ninye enkerai,  nejoki nena enkishoroto ino."
Nejoki ninye ina tomononi,  ''Iwaa enkerai ino orbene lino iwa ang nijoki orpayian lino pee eidurr emurrua natii eseriani amu aishoo enkeraai enye eseriani.
Epikíta yiéyio olbáket odó enkáré.
Egíra enkáyíóní aiguraníé engárri naguatúno nadó.
Eibung'íta entitó intapúka naadô.
Eishopíto yíéyio kíti enkilâ nadó.
Etíi empíshâ é enkolóng nadó shúmátá kakúyiaâ.
Eitáshe entúkútuk nádo te bóo.
Eiteleikíno olmókúa ódo inkejék e Babalwa.
Eitáshe engárrî náaríéki enkímá te bóo.
Eishopíto Nanéú enkilâ nadó te shumatá.
Egíra Náneu atemakinó inamúka naadô.
Imeiririkíno inámuka.
Íméjîng!
Ilchoréta apá enkíne,  oldía ó enkíténg.
Óre enkolóng nabô népuo páran te engárrî.
Óre peê ebayá,  néjokí oláréwání lé engárri peê élâk iropiyianí enyê.
Nélak enkíteng inenyéna.
Nélak oldía aitulusoó,  amû meáta esíáná oó iropiyianí naáíririkíno.
Néjo oláréwání áshúkóki oldía iropiyianí enyéna naátelekutúa,  nédol enkíné peê eisík aló éítû élâk.
Négoro naléng oláréwání.
Néreu engárri aló éítû eshukokí oldía iropiyianí enyéna naáshukokíno.
Náa ínâ peê óre o táatá kémir oldía engárri aing'orú olaréwani leitú éíshô iropiyianí enyéna naáshukúnye.
Néísik enkíne tenéning engárri nalotú.
Kéuré ajó kéíbung'í amû eitú élâk iropiyianí enyéna.
Néméírut nínye enkíteng tenéning engárri nalotú.
Kédeenyári tenélang enkóítói.
Kéyíólo ajó étáláá iropiyianí enyéna te lulúng'ata.
Óre té apa, nétií enkai nájî Nyame.
Néíkenóo inkatinîn pookí te shumatá te átua osánduku lé embáo.
Négoro iltung'aná te áborí amû imeáta inkatinîn naáínosakíno.
Néíkilikuanishóre iltung'aná Anansi, olkéndi ngên.
Népiyayu Anansi enkopitó naporóo aló shúmátá.
Néporóo ometábai, néíkilíkuan Nyame ajokí, “ámaâ, káídim anóto inkatitîn?” Káke etakúénia Nyame, néjokí, “kégol enkínyang'á é kúna atinîn, imíndim ainyáng'u.”
Néíkilikúánu Anansi ajó, “kébaá entókî náínyang'unyíéki?” Néwalikí Nyame ajokí, “íyakáki ing'úési uní naapî, némétúmoyu te póoki wúéjî.
Íyakáki olowuarú kerî opí ilalá énaa eremét, oltímitími óng'ôr iltúng'áná ó olásúráí oijóo iltúng'áná élúlúngâ.” Nékueniyíé Nyame Anansi amû kéyíólo ajó kéísudóro nenâ átinîn áaitobiraki némétúmoyu.
Néshukúnye Anansi.
Nédamu ajó káa éídim ataása peê étûm nénâ ng'úési.
Nédamu ajó óre olowuarú kerî náa kérresh.
Nétur engúmótó nagút, néítoîp te oó imbenék ó ilkújít.
Nélo áng anyá endáa.
Óre te enkákenya, nélo aleenoó orreshét lenyé.
Néínepu olowuarú kerî egirá akokót imártin é engúmótó ajó áílépu.
Néjokí Anansi olowuarú, “óoi íntashó máátáretu olchoré láí.
Írragá te kúna keék peê ááílépunye.” Néírin Anansi ílô owuarú te olkíitâ.
Nénap ayakí Nyame te shumatá.
Óre peê édôl Nyame, nékueniyíé olêng, néjokí, “kóreê nénâ kulíe aré?”
Néshukúnye Anansi enkóp, alotú ayá eng'úes e aré.
Nédamishó olêng.
Nédumu emókór nabóre enkáre, néítokí adung'ú embénéyíó nélo olchaní ománya iltímitím.
Nébukokí enkáré enemánya iltímitím.
Néítoîpie elúkúnyá enyé embénéyíó páa kébukokíno enkáré.
Néípotu iltímitím ajokí, “lótímitím, óotú éng'urá!
Esháíta, néaku éntasiekutú éntijing atúa enâ mókór áí peê míshálúlu!” Óre amû íményôr oshî iltímitím tenéshálú, nékuatu áajing atúa emókór e Anansi.
Néíken Anansi enkútúk é mókór peê méípang iltímitím.
Nénap ínâ mókór ayakí Nyame te shumatá.
Néjokí Nyáme, “páa kóreê enkáí?” Néméékúré áâ sápuk enkúénía é Nyame.
Nédoyio Anansi aló enkóp.
Nédamishó, nédamishó naléng.
Nélau énáâs.
Néíkilikuanishóre enkitók enyé.
Nédumu enchatá, népuo pókíra aré olkejú, enemánya olasuráí.
Óre peê ebayá, néíteru áaishankarra.
Néjo nábo, “kéadó ená sháta.” Néjokí enkái, “imeadó.”
Óre egirá áaishankarra, népuku olasuráí.
Néíkilíkuan ajokí, “káínyoo nágirá aishankárr intáí?” Néwalikí Anansi ajokí, “kágíra aishankarrakí enkitók áí ajokí, kéadó ená sháta te iyíe.
Káke imenyorráa.” Néítokí olasuráí ajokí, “kára nanú olásúráí sápuk, néaku káado aláng ená shatá.
Íntorisiokóki peê idól.”
Néírragie Anansi enchatá aitorisiokí olásúráí.
Páa képudáki ínâ shatá aénaá.
Nénap ayakí Nyame te shumatá.
Nényorráa Nyame ajó éídípá Anansi ataláa esíle enyé oó inkaátini.
Nébol osandúku, néísho inkaátini pookí.
Nédumu Anansi inkaátini néítadóu enkóp ayakí enkitók enyé ó iltúng'áná pookí.
Óre inkaátini náa peê einosakinói némê inaáísudorí te oó isándukuní.
'Néípotísho Titó ajó,  'Yíéyio.'
"Óu íngurá ajó éíkutíti kuná kílaní te nánu!"
Néjokí ng'otonyé,  "Íntashó matodúaa."
Néjo Titó,  "Íng'urá enâ marínta áí.
Éíkití olêng."
Néjokí ng'otonyé,  "Eé paé,  késipa."
"Índim aishóo ínâ marínta Nashipae."
Néjo Titó,  "Íng'urá enâ surúáli áí.
Éíkití olêng."
Néjokí ng'otonyé,  "Eé paé,  késipa."
"Índim aishóo ínâ surúali Nashipae."
Néjo Titó,  "Íng'urá elê ókéséna láí.
Éíkití olêng."
Néjokí ng'otonyé,  "Eé paé,  késipa."
"Índim aishóo ílô ókéséna Nashipae."
Néjo Titó,  "Íng'urá enâ swéta áí.
Éíkití olêng."
Néjokí ng'otonyé,  "Eé paé,  késipa."
"Índim aishóo ínâ swéta Nashipae."
Néjo Titó,  "Íng'urá elê kapúti áí.
Éíkití olêng."
Néjokí ng'otonyé,  "Eé paé,  késipa."
"Índim aishóo ílô kapúti Nashipae."
Néjo Titó,  "Íng'urá kunâ sókisí áainéí.
Éíkutíti olêng."
Néjokí ng'otonyé,  "Eé paé,  késipa."
"Índim aishóo nénâ sókisí Nashipae."
Néjo Titó,  "Íng'urá elê káráshá láí.
Éíkití olêng."
Néjokí ng'otonyé,  "Eé paé,  késipa."
"Índim aishóo ílô káráshá Nashipae."
Néjo Titó,  "Íáta inkiláni kúmok."
Néwalikí Nashipae ajokí,  "á-a imaáta!"
"Éísapúki kuná kílaní te nánu."
Nétií apá, nétií olkédî ójî Anansi.
Náa éíturuai méídim ateyíera endáa enyé.
Néaku kéimiimáa indaikí naáteyierâ ilkúlikáí anyá.
Óre nabô olóng egirá agiroó enkají é enkitejó, néíng'úaya olng'úsíl lé endáa sídáí nayíeríta enkítejó.
Néng'elikí ínâ ají.
Káké étón éjôn inâ dáa.
Néjokí enkítejó, “óre kirreshú endáa meó, máísujá kunâ tokitín.” Néjokí Anansi, “kááta esíáai sápuk náyíéú náng'ás aás.”
Néíkilíkuan enkítejó ajokí, “ámaâ tenéku endáa, káji áíko tenáípótoki?” Nédamisho Anansi, néjokí, “óre amû kááta esíaai náyíéú náídip, káéníki embornóti emotí te enchotó nábo náítóki aenikí enkejú áí te enkái shotó.Óre peê ekú endáâ níkíyíéú níkímpot nímbung ayietú ínâ bornóti.
Násiekú.” “Nédol enkítejó ajó endúátá sídáí inâ.Néas ínâ.”
Néítoki atúm iyekényi eyierishó.
Néíng'úáya olng'úsíl le oó ímpóóshô eyierá.
Néjokí iyékenyí Anansi, “óu mátang'ar endáa amû étáá kéku.” Káké etiáka Anansi iyekényi, “óre amû kááta esíaai náyíéú náídip, káéníkiembornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú.” Nédol iyékenyí áajo endúátá sídáí inâ.
Néas ínâ.
Néíng'úaya Anansi olng'úsíl le oó inkuashên.
Néípot olchóre lénye olbitír ajokí, “óu táanyú kunâ kuashên meóto peê kínyâ.
Inkó enkurtét íng'oling'olá.” Néjokí Anansi, “óre amû kááta esíaai náyíéú náídip, káéníki embornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú."
Nédol olbitír ajó endúáátá sídáí inâ.
Néas ínâ.
Óre éjô Anansi ábáíki oreyíet, eenikíno inkejék pokíra ísíet imotíook é endáa.
Óre ínâ kátá aké, néning peê eyietarí enkejú nabô.
Néyiolóu ajó eó endáâ é enkitejó.
Néítokí aníng enkejú e aré peê eyietarí, néítokí aníng ene uní, ó énê ong'úán, ó énê imíet, ó énê ílê, ó énê naápishana, ó énê ísíet.
Néaku imeáta enkejú néméyíétítai.
Néyietu aishír páa meáta oltung'áni oning'íto.
Néyíetá inkejék, néronkenú.
Káke etudúng'ote imbornót náenikíno inkejék.
Nésulakíno Anansi atúa enkáre airopijé emíón oó inkejék.
Káke eitú eshukó inkejék áabayu énaa oshî aké.
Nébik áâ rónkéní.
Némitikí enkúrruna Anansi eitokí aló anyáendáa oó ilchoréta lenyéna.
Káínyoo páa pûs olóíng'ang'e?
Mmê pûs énaaké.
Káínyoo peê enyorí imbenék?
Menyóri énaaké.
Káínyoo peê áâ sikítoi olmáísurí?
Óre ilmaisurîn oóotô náa kéísikítok.
Óre ilmaisurîn oojôn náa kényori.
Káínyoo peê érôk olmámpuli?
Mmê ilmampuliní pookí óoroók.
Káínyoo peê édô osárge?
Kédo osárge amû kétíi entókî nájî 'iron'.
Káínyoo peê eibór emunyán?
Mayíólo.
Keyiolo iltung'ana aajo keata oltomeenkume naado.
Kake ore apa naakeidorrop naa sapuk enkume oltome.
Kenyaanyukie enamuke te mpolos e nkomom enye.
Neini olkuoo lo' ltome oikilikuanisho.
Neikilikuanishore inkukuni pooki.
Neikilikuan olmeut ajoki, "Kainyoo pee iyata emurt naado?"
Neikilikuan emuny ajoki, "Kainyoo pee epi emowuo ino?"
Neikilikuan olmakau ajoki, "Kainyoo pee iyata inkonyek naado?"
Neikilikuan olkinos ajoki, "Kainyoo oshi inya teipa?"
"Mintoki aikilikuanisho aiko nejia!"
Nejoki ng'otonye.
Nelo aing'uaa etagore.
Kake etiaka olkurruk ng'en, "Tusujuaki olkeju.
Ore teine naa idol entoki nanya olkinos teipa."
Nesuj olkuo lo' ltome olkurruk ometabai olkeju.
Negiroo oseyiai ometabai emarti o olkeju.
Neing'or enkare.
Koree olkinos?
"Supa," nejoki osoit otii embata e emarti o olkeju.
"Supa," newaliki olkuo lo' oltome.
"Ekindim atoliki endaa oshi nanya olkinos teipa?"
"Irrugoyu pee aaliki," nejoki osoit.
"Tadoi, tadoi " Neirrugo olkuo lo' oltome alo abori, ometaba anaa.
Neyietu!
Etii enkume enye ilala le olkinos.
"Ekinya olkinos aitaa endaa e teipa!"
Neishiraki olkurruk.
Neigutuma olkuoo lo' oltome te neyiataa, neyiataa, neyietaa.
Kake eitu eing'ueki olkinos.
Neyieta enkume olkuoo lo' oltome, neyieta, neyieta ometaba anaa.
"Duufff!"
Nebatata te enkoriong.
Nelau endaa enye e teipa, nedeenyari olkinos ajing atua enkare.
Neing'or olkuoo lo' oltome enkume enye.
Melioo eneiting'ie.
Keado oleng neaku keidim aitayu ilnganayio te enchumata o olchani.
Neisuj kewan te enkare te enkata nairowua.
Óre té apa,  nétií enkai nájî Nyame.
Néíkenóo inkatinîn pookí te shumatá te átua osánduku lé embáo.
Négoro iltung'aná te áborí amû imeáta inkatinîn naáínosakíno.
Néíkilikuanishóre iltung'aná Anansi,  olkéndi ngên.
Népiyayu Anansi enkopitó naporóo aló shúmátá.
Néporóo ometábai,  néíkilíkuan Nyame ajokí,  "ámaâ,  káídim anóto inkatitîn?"
Káke etakúénia Nyame,  néjokí,  "kégol enkínyang'á é kúna atinîn,  imíndim ainyáng'u."
Néíkilikúánu Anansi ajó,  "kébaá entókî náínyang'unyíéki?"
Néwalikí Nyame ajokí,  "íyakáki ing'úési uní naapî,  némétúmoyu te póoki wúéjî.
Íyakáki olowuarú kerî opí ilalá énaa eremét,  oltímitími óng'ôr iltúng'áná ó olásúráí oijóo iltúng'áná élúlúngâ."
Nékueniyíé Nyame Anansi amû kéyíólo ajó kéísudóro nenâ átinîn áaitobiraki némétúmoyu.
Néshukúnye Anansi.
Nédamu ajó káa éídim ataása peê étûm nénâ ng'úési.
Nédamu ajó óre olowuarú kerî náa kérresh.
Nétur engúmótó nagút,  néítoîp te oó imbenék ó ilkújít.
Nélo áng anyá endáa.
Óre te enkákenya,  nélo aleenoó orreshét lenyé.
Néínepu olowuarú kerî egirá akokót imártin é engúmótó ajó áílépu.
Néjokí Anansi olowuarú,  "óoi íntashó máátáretu olchoré láí.
Írragá te kúna keék peê ááílépunye."
Néírin Anansi ílô owuarú te olkíitâ.
Nénap ayakí Nyame te shumatá.
Óre peê édôl Nyame,  nékueniyíé olêng,  néjokí,  "kóreê nénâ kulíe aré?"
Néshukúnye Anansi enkóp,  alotú ayá eng'úes e aré.
Nédamishó olêng.
Nédumu emókór nabóre enkáre,  néítokí adung'ú embénéyíó nélo olchaní ománya iltímitím.
Nébukokí enkáré enemánya iltímitím.
Néítoîpie elúkúnyá enyé embénéyíó páa kébukokíno enkáré.
Néípotu iltímitím ajokí,  "lótímitím,  óotú éng'urá!
Esháíta,  néaku éntasiekutú éntijing atúa enâ mókór áí peê míshálúlu!"
Óre amû íményôr oshî iltímitím tenéshálú,  nékuatu áajing atúa emókór e Anansi.
Néíken Anansi enkútúk é mókór peê méípang iltímitím.
Nénap ínâ mókór ayakí Nyame te shumatá.
Néjokí Nyáme,  "páa kóreê enkáí?"
Néméékúré áâ sápuk enkúénía é Nyame.
Nédoyio Anansi aló enkóp.
Nédamishó,  nédamishó naléng.
Nélau énáâs.
Néíkilikuanishóre enkitók enyé.
Nédumu enchatá,  népuo pókíra aré olkejú,  enemánya olasuráí.
Óre peê ebayá,  néíteru áaishankarra.
Néjo nábo,  "kéadó ená sháta."
Néjokí enkái,  "imeadó."
Óre egirá áaishankarra,  népuku olasuráí.
Néíkilíkuan ajokí,  "káínyoo nágirá aishankárr intáí?"
Néwalikí Anansi ajokí,  "kágíra aishankarrakí enkitók áí ajokí,  kéadó ená sháta te iyíe.
Káke imenyorráa."
Néítokí olasuráí ajokí,  "kára nanú olásúráí sápuk,  néaku káado aláng ená shatá.
Íntorisiokóki peê idól."
Néírragie Anansi enchatá aitorisiokí olásúráí.
Páa képudáki ínâ shatá aénaá.
Nénap ayakí Nyame te shumatá.
Nényorráa Nyame ajó éídípá Anansi ataláa esíle enyé oó inkaátini.
Nébol osandúku,  néísho inkaátini pookí.
Nédumu Anansi inkaátini néítadóu enkóp ayakí enkitók enyé ó iltúng'áná pookí.
Óre inkaátini náa peê einosakinói némê inaáísudorí te oó isándukuní.
Netii apa, netii olmarei obo obikito te nchipai.
Ore inkera nemeara aikata.
Neret intoiwuo enye.
Nejoki intoiwuo enye pee menyikaki ake enkima.
Naa kewarie eas esiai enye.
Amu te emanoo eitobiruno ninche.
Neng'uar enkayioni pee elo aij enkolong.
Neponari eng'uarrata.
Kake etiakita ilalashera lenyena pee melo ake.
Kake eikonyayie alo.
Ore pee edal enkolong, neshola.
Neisinanuo ilalashera lenyena pee edol olalashe lenye aajo etoshole.
Neiguena.
Nejo pee eitobiru entoki nanyaanyukie emotonyi te manoo.
Neilepie ina kitanyaanyukoto e motonyi aaya shumata o olkiu.
Ore pee eilepu enkolong, nelo te ai eranyita.
Netii apa,  netii olmarei obo obikito te nchipai.
Ore inkera nemeara aikata.
Neret intoiwuo enye.
Nejoki intoiwuo enye pee menyikaki ake enkima.
Naa kewarie eas esiai enye.
Neng'uar enkayioni pee elo aij enkolong.
Neponari eng'uarrata.
Kake etiakita ilalashera lenyena pee melo ake.
Kake eikonyayie alo.
Ore pee edal enkolong,  neshola.
Neisinanuo ilalashera lenyena pee edol olalashe lenye aajo etoshole.
Neiguena.
Nejo pee eitobiru entoki nanyaanyukie emotonyi te manoo.
Neilepie ina kitanyaanyukoto e motonyi aaya shumata o olkiu.
Ore pee eilepu enkolong,  nelo te ai eranyita.
Káínyoo peê éíshírítâ enkeráí?
Kájo kéáta esúmash.
Káínyoo peê eisinánuo enkáyíóní?
Mebayíé etoduá ményé.
Káínyoo peê eshipá entitó?
Kéáta enkilâ ng'éjúk.
Káínyoo peê eshipá oltásât?
Kégíra aisumá enkatiní naitíshipa.
Káínyoo peê eshipá enkítok?
Kégíra inkérâ ényená áaisuma áaitobiraki.
Káínyoo ening'íto ená kítok?Kájo nanú kétukúrrua.
I enjoy skipping.Káshípákíno oloidí lé olgosói.
Alone.ópeny.
I enjoy skipping it with my friend too.Káshípákíno siî tenáid tenébo ó ilchoréta láainéí.
I enjoy reading interesting stories.Káshípákíno enkísúmátá oó inkaátini.
I enjoy walking in the field with my friends.Káshípákíno elótóto é óng'átá tenébo ilchoréta láainéí.
I enjoy washing utensils for my mother.Káshípákíno tenáret yieyíó aisujakí intokitín.
I enjoy writing big letters that I can read easily.Káshípákíno enkígérótó oó isirát sapúki láídim aisúma.
I enjoy eating different fruit.Káshípákíno enkínósátá oó ilng'anayíó oópaasha.
I enjoy sleeping on a big bed.Káshípákíno enkirurá te errúat sapúk.
I enjoy listening to mother telling interesting stories.Káshípákíno tenáíníning yieyíó éínosû inkaátini sidaîn.
Ooh!
I enjoy doing all these things!Oo!
Káshípákíno eásátá e kúna tokitín pookí.
Éíríámárî Sítonik ó enkanáshe áapuo osokóni.
Óre egirá enkánashe aing'uraá inkiláni te oldúkâ,  néliyioyú Sítonik.
Nédol Sítonik entóki nányôr olêng.
Inamúka naámiritái.
Nétemakíno.
Néínyang'áki enkánashe Sítóník inamúka naáíguránie empíra.
Néísarrísar áapuo áng.
Íjo káínyoo peê eisarrísar?
Nébaya eneiguraníéki empíra te rishatá náíshiaakíno.
Néíshopito Sítonik inamúka enyéna ng'éjúkó.
Néídip kókoô enkatiní.
Néírrapírap Selma ílô shaní otíi embátá.
Néjo.
"Néaku olchaní óítajeúó iltúng'áná pookí."
Malóíto táatá sukúul.
Enkolóng nayeng'iyéng'ai.
Némáíng'or táata TV.
Metíi dúóó aké osítima.
Páa káa táatá áás?
Káló táatá atón aininíng osésen láí.
Óre enáng'ás aás náa peê agíra pî.
Peê atumóki ainíning'o osésen láí.
Eé, káíníning tenákatá enkíyang'et áí.
Egíra ajing'ú ..... eipang'ítaEgíra ajing'ú ..... eipang'íta
Náa kéídim atabúaa enkíyáng'et ái, atéjo;Ssssssssssssss!
Náa kéidim airóro áákútití, atéjo; Mmmmmm.
Káíníníng'íto oltáú láí éóshíóshítô.
Dooodooom,  dooodooom,  dooooodooooom.
Káídim sá akúétie oltáú láí meshómo asiooyó?
Eé, tenáípid.
Íng'urá ajó ekuetíta oltáu lái asiooyó, ajó;Doodom, doodoom,  dooodooom!
Náa tenáíbung ing'onyó ó osárgé te enkainá ái, náa káning ékúet osárge lái.
Náa káning siî kewán akúéni, ajó;Haha  haha  haaah  haaa!
Náa káning siî kewán tenáíshir, ajó;Boohoooohooo!
Náa káning siî kewán tenáoshíosh inkáík, aitejó;tap  tappa  tap  tapaa.
Náa káning siî enkóshoke áí tenéíkurrúkur, ajó;Guddu  guddu  guddu...
Ejî kéjóíto,  íntotíóki,  íntotíóki.
Néíng'úáya inkúmeishin áainéí endáa nayíara te enkáji áng.
Enchipái kitók tenátón aininíng irubát ó osésen láí.
Káíníníng tenákatá ilálá láainéí enyaalísho.
Ó ilgosó láainéí eitadóyio endáa nateyierá yíéyiô.
Ore enkolong nabo olapa le tomon aare,  neirowuaju oleng.
Negogong'u pooki ng'ae.
Nejoki ng'otonye Sialo,  Tito o Keko,  "Mayieu nadol intae te embat e nanu."
Neipang teaji.
Nejoki Keko inkulie,  "Emaape olkeju."
Newaliki Sialo ajoki,  "Keirobi ine."
Kake etiaka Tito,  "Mme pee kipuo aaisompira.
Toloip ake kinguran,  te mbata enkare."
Eton ake eirowua te nkiguran e Libeke te entonata o' olchani.
Niking'as aaitayu inamuka,  kake eton ake eirowua.
Nikintoki aaitayu inkilani,  kake eton ake eirowua.
Nikintadoiki inkejek atua enkare pee eiropiju.
Nikintoki aisuakino enkare neitashala iyiook enkare.
Nejo Keko,  "Ootu emataar enkare,  amu meyiolou aikata yeiyio."
Nikiaar enkare,  nikisompira,  neitu kintoki aaduaaya enkolong.
Ore pee edoyio enkolong,  nikinteru aaning enkijape.
Nikipuku te nkare aaing'oru inkilani.
Koree duoo inkilani ang?
Nikitalu te abori ilkeek.
Nikitalu te entim.
Nikitalu te pooki wueji.
Ore te embata o' olkeju,  netii inkishu naagira aadaa aanya inkujit.
Neshumunye Sialo,  Tito o' Keko aaing'or inkishu.
Neduaya entoki nado nanyaita enkiteng.
Nejo Sialo,  "Einosita enkiteng entapukai nado."
Newaliki Keko ajoki,  "Mme entapukai,  enkila ino."
Nekidol ae kiteng nanyaita entoki pus.
Nebuaku Tito ajo,  "Enkila ae idia!"
Nekishuko ang mikiaata inkilani,  kinkirikira te nkijape.
Nekinchir aajo,  "Inkishu naainosa inkilani ang."
Kake ijo ketonyorrayie yieyio?
Ore ina kata ake,  neirowuaju iyiook iltuli,  neme te enkaraki enkolong.
Keyiolo iltung'ana aajo keata oltome enkume naado.
Kake ore apa naa keidorrop naa sapuk enkume oltome.
Kenyaanyukie enamuke te mpolos e nkomom enye.
Neini olkuoo lo' ltome oikilikuanisho.
Neikilikuanishore inkukuni pooki.
Neikilikuan olmeut ajoki,  "Kainyoo pee iyata emurt naado?"
Neikilikuan emuny ajoki,  "Kainyoo pee epi emowuo ino?"
Neikilikuan olmakau ajoki,  "Kainyoo pee iyata inkonyek naado?"
Neikilikuan olkinos ajoki,  "Kainyoo oshi inya teipa?"
"Mintoki aikilikuanisho aiko nejia!"
Nejoki ng'otonye.
Nelo aing'uaa etagore.
Kake etiaka olkurruk ng'en,  "Tusujuaki olkeju.
Ore teine naa idol entoki nanya olkinos teipa."
Nesuj olkuo lo' ltome olkurruk ometabai olkeju.
Negiroo oseyiai ometabai emarti o olkeju.
Neing'or enkare.
Koree olkinos?
"Supa," nejoki osoit otii embata e emarti o olkeju.
"Supa," newaliki olkuo lo' oltome.
"Ekindim atoliki endaa oshi nanya olkinos teipa?"
"Irrugoyu pee aaliki," nejoki osoit.
"Tadoi,  tadoi " Neirrugo olkuo lo' oltome alo abori,  ometaba anaa.
Neyietu!
Etii enkume enye ilala le olkinos.
"Ekinya olkinos aitaa endaa e teipa!"
Neishiraki olkurruk.
Neigutuma olkuoo lo' oltome te neyiataa,  neyiataa,  neyietaa.
Kake eitu eing'ueki olkinos.
Neyieta enkume olkuoo lo' oltome,  neyieta,  neyieta ometaba anaa.
"Duufff!"
Nebatata te enkoriong.
Nelau endaa enye e teipa,  nedeenyari olkinos ajing atua enkare.
Neing'or olkuoo lo' oltome enkume enye.
Melioo eneiting'ie.
Keado oleng neaku keidim aitayu ilnganayio te enchumata o olchani.
Neisuj kewan te enkare te enkata nairowua.
Ore ometabaiki taata,  keata iltomia inkaik adoru naasishore.
Ore nabo olong,  neim enkitejo embata olkeju.
Netii sii ninye olmakau,  egira aloolo nenya inkujit naanyori.
Neitu edol olmakau ajo ketii sii ninye enkitejo.
Neroro enkeju enkitejo.
Neyietu enkitejo nejo,  "Lo makau!
Emidolita doi ajo kitororua enkeju?"
Nejoki olmakau enkitejo pee epaliki,  "Tapalikiaki olchore lai.
Eitu aadol.
Tapalikiaki!"
Kake eitu ening enkitejo,  nebuaaki olmakáu,  "Itootikio!
Idol ai olong!
Ilak!"
Nelo enkitejo aing'oru enkima nejoki,  "Shomo,  tapejo olmakau tenepuku te nkare alotu anya inkujit.
Aatororua!"
Nejoki enkima,  "Metii enyamali,  enkitejo olchore lai.
Kaas ina."
Ore ai rishata enyaita olmakau inkujit tenelamita olkeju "Uusho!"
Neyupuyup enkima neiteru anya ilpapit lolmakau.
Neiteru olmakau aishir nekuet alo atua enkare.
Kake etapejote ilpapit pooki.
Neishir olmakau aja,  "Etapejote ilpapit laainei!
Itapejo ilpapit laainei pooki!
Mekure aata ilpapit laainei sidain."
Ina oshi pee melam olmakau enkare.
Keure ajo kenya enkima.
Etishipe enkitejo pee edol ajo etapeje olmakau,  nejo,  "Aitalakua!"
Olojong'áni elé.
Elúkúnyá sápuk ená.
Óre apá Olojong'áni ó Elúkúnyá Sápuk náa ilchoréta olêng.
Náa kéíriamári áamanaa tenébo.
Nébaikí emárti ó olkejú.
Néíteru áaishankarra.
Néíshankárra éjô,  "Imíndim ataláng'a elê kejú."
Néjokí enkái,  "Káídim!
Iyié néméidim."
Nédoikí Elukunyá Sapúk atúa enkáré ajó áláng.
Káke óre te enkárakí enkiróshi é elúkúnyá,  néíteru aimís.
Nélang nínye Olójong'áni olkejú.
Nékueniyíé Olójong'áni Elúkúnyá Sápuk.
"Hee hee heee!"
Nékueni olêng oméíperrayú enkutúk aré.
Áítúrráyie ésíárê áí naaríéki empíra,  némátúmito.
Áíng'órua te óriong e milánko nátalá.
Nátatálua te olkítara,  néítu atúm.
Nátatálua te áborí endápásh,  néítu atúm.
Nátatálua te olbené,  néítu atúm.
Nátatálua te oó iríshinaní,  néítu atúm.
Átátálua tené,  teidíe o te póoki wúéjî,  néítu aké atúm.
Eáta Thuli ilpápít dórrópú.
Eáta Anna ilpápít ádórú.
Kathy náata ilpápít ádórú aisúl.
Étéshéta Zama ilpápít.
Eáta papa olmúnyéí.
Éísúró Zanele ilpápít lenyéna.
Étúdúng'ó Thabo ilpápít lenyéna.
Étábárnó Themba ilpápít lenyéna.
Nétií apá te emúrúa é Nárok,  olpáyian ó enkitók enyé ó entíto enyé najî Kayánga.
Óre áâ enoó larín tómôn Kayang'a,  némuoyu menyé,  néye.
Óre peê elusóo ilarín áare néye siî nínye ng'otonyé.
Náa kéjo iltung'aná kumók ké enkeéya ó olmóruo lenyé náawá.
Néíng'uarí Kayánga áâ okishí intóiwúó.
Néítubúlu entásât mórúo nájî Rosa.
Káke éímóruo nínye naléng,  néata elíyio ó osiná sápuk.
Óre nabô olóng,  nélo Káyanga abaikí inkuráren oô intóiwúó enyéna ainosakí osiná oáta.
Óre peê ebayá ínê,  néírragie olbéné onapíta aishír éjô: Pápá,  kóreê iyíé?
Yíéyio,  kóreê iyíé?
Kítúng'úáitie matáa okishí?
Kóreê intáí?
Néíshir Káyanga te erishatá náado te osína kítok.
Óre peê egirá,  némanikí emókór sídáí olêng te erishatá óo inkuráren e ménye ó enê ng'ótónyé.
Néíng'asia Káyanga.
Néning oltóíló oing'úaa emókór.
Náa oltóíló lé enkíléjíléj.
Néjo ilô toiló:.
Nédumu Káyanga ínâ mókór.
Óre nabô kátá,  néning enkíléjíléj sápuk.
Néíteru aníng énaa kébóítare intóiwúó enyéna.
Óre ebaikí ínâ kátá,  néaku kénap Káyanga ínâ mókór pookí wúéjî nélô.
Néramát,  néaku kéel te ilatá.
Óre peê éírúrâ néírragie te embatá énye.
Óre peê élô olkejú,  nénap peê éríshíe bátísho pookí.
Óre nabô olóng nélo olkejú aokú enkáré.
Néjo áírrúgó,  néídeketári,  nébatata.
Nényok ajó ásárú emókór enyé peê mésúlári.
Káke étóóshó osoít ínâ mókór nébel kát uní.
Négila Kayánga táu naléng.
Néísinánuo Káyanga olêng.
Néírrúgo akíti adumú imbelát é ínâ mókór enyé.
Néíbung te oo ínkáik,  nérany ajó:.
Óre peê eshumúnye Káyanga,  néning oltóíló leíjo ólê ng'ótónyé éjô: Enkéráí âng!
Túdumú imbelát naátung'uayiokí!
Tádoikí enkáré inapíta!
Tóokunyé enkáré,  nísúje inkéjék inóno.
Nínturúkuny!
Néas Káyanga énaa enatiákakí.
Néjo ábólú inkonyék,  nédol ajó enyaáka emokór énye arubá,  nélulung'áyu énaa apáke.
Néíteléíki olgoó lenyé,  néning enkíléjíléj kitók olêng.
Néshipa naléng.
Nénap Káyanga ínâ mókór pookí wúéjî nélô.
Óre peê eím enetíi iltung'aná,  néíkilíkuana iltung'aná áajo,  "káji doí étíú ená mokór naáíjo kéítu áíkátá kídôl áí nanyaányukie"?
Óre peê engorikí Kayánga áí tókî,  néítodôl iltúng'áná ínâ mókór.
Néíshori pookí tókî nayíéú.
Óre te enkíshui é Kayánga,  néponu imáyianat kumók éímû ínâ mókór.
Óre apá té ápa,  néméátai enkewaríé te múrúa é Opio.
Ore peê énáúrû iltunganá néírura.
Óre peê einyotóto néasishó.
Óre nabô olóng nélo Opio éríkítô ildíein lenyéna eng'óróré.
Nédol ildíéîn enkoilií,  néíteru áamir.
Nésuj Opio.
Nékuet olêng omenáura,  néton ayeng'iyeng'á.
Néítokí adumunyé akúét,  káke eitú éínépû ildíein lenyéna.
Óre etulusoitíe inkólóng'i kumók,  nébaya enkanasâ.
Nébaikí enkají nabô.
Néínepu olopény.
Néínosáki eneing'úaa.
Néjokí,  "átímíra enkoilií te enkatá náado nánaúre,  nááta enkuré.
Káyieu enáyéng'íyéng'aré."
Néwalikí ilô páyian ajokí,  "íyeng'iyeng'ayú."
Néng'as aishó enkáré náôk aár enkuré.
Néílep airurá.
Néjo áínyótóto,  meékure dúóó edolishó aitobirakí.
Nébol,  néíken,  nébol,  néíken inkonyék.
Néjo éíshóó iló páyian entóki torrónô metóoko.
Nébuak ajó,  "imeékure adólisho aitobirakí."
Néwalikí iló páyian ajokí,  "imeáta inkonyék ínonó enyamáli,  kéíkewaríé tenákatá.
Kélotú enkéwarie tenélusóo endámâ."
Néíkilikúanu Opio imbáa kúmok naáípirta enkewaríé.
Nényoru olêng enkewaríé.
Nétoní áairo omekényu.
Néítokí abík peê esipú enaikunúnye enkéwarie.
Nejoki olaiguanani Opio,  "Shomo emanyata inyi tendeipa etaisere.
Kake minang' ake silig.
Ore ake piinang' silig,  neshuko enkewarie.
Kake ore pee iing'orr dukuya,  nekisuju enkewarei."
Nias Opio enaa enatiakaki.
Neiteru alo emanyata enye tendeipa.
Keyie apa nenang' silig.
Kake eitu enang'.
Ometoduaa taa ninye ade emanyata enye o lchoreta lenyenak.
Ore peedoli Opio,  neurishoyu iltung'anak.
Neitru aabuaku ejo "Opio kainyoo iyawua?"
"Ore ena toki nikisujita naa kiarr iyiook."
Neurishoyu sininye Opio.
Nenang' silig neing'orr enkewarie.
"Kaa keeya iyaka yiook Opio?"
Neikilikuan ole nkapu lenye.
"Kainyoo ena toki namisimis nekisujita?"
Neikilikuan enkanashe ng'otonye.
Nejoki Opio,  "Ilchoreta lainei,  keji ena toki namisimis enkewarie.
Ore pee lotu ewang'an nekiasisho ore peelotu enkewarei,  nekiyeng'iyeng'a.
Iwureishosho tenakata nawureisho apa sinanu.
Kake iponunu ake aamoku ninyorruru enkewarei."
Naa nnji apa eikununye enkewarie emanyata oo Opio.
Óre apá té ápa,  nétií elipóng kúkuû tung'áni.
Néínepu intóyie uní kutíti.
Néíkilíkuan ajokí,  "ámaâ te íntai,  káa ényór intóiwúó pókira aré?"
Néwalikí entitó nábo ajokí,  "káanyôr nánú yíéyioô olêng."
Néwalikí enkái titó ajokí,  "káanyôr nánú impápa olêng."
Néwalikí entitó é uní ajokí,  "káanyôr nánú pókíra aré olêng."
Néjokí ínâ títo nányôr intóiwúó pókira aré,  "túsujúaki peê kíló aiteleikí ilkeék enkoríóng."
Óre peê épúo enelákua,  néíkilíkuan inâ titó ínâ kúkuû tung'áni ajokí,  "kóreê doí lélô keék linóno?"
Néwalikí ajokí,  "etíi enkáló e lékua keék."
Nébaikí entîm,  néítokí inâ titó aikilikúán ajokí,  "kóreê doí lélô keék linóno?"
Néwalikí ajokí,  "étáá ékíbaikí."
Óre épúóítô,  néínepu olpayíán.
Néíkilíkuan ilô páyian ínâ kúkuû tung'áni ajokí,  "kéji aá enâ títo?"
Néwalikí ajokí,  "kéji olbéné oiró."
Nédaru inâ kíti titó arány ajó,  "máajî olbéné oiró,  káajî Kaamungei.
Óoi!
Yieyioô áí nányór!
Óoi!
Impápá láí lányór!
Óoi!
Enkúkúrí áí nááókíé kulé!"
Óre peê énîng ilô páyian ílô sínkólio léína títo,  nésaru aibúng.
Néísikie ayakí intóiwúó enyéna.
Néíting enkátiní téíne.
Nétoyu enkôp amû oláméyú.
Néoshu enkolóng olêng,  néírowúáju.
Néínyotóto osiwúó,  nékutu olkútati.
Néílepu inkátampo.
Néíropíju.
Nésha.
Néíwuang,  néíkurrúkurr.
Nádol olakirrái.
Ore apa aa enkiti tito Naserian, naa keirragie apa ng'otonye meirurayu tesos.
Enkanashe e ng'otonye apa naitobirua ena sos te oo imbenek o oltukai.
Keata ina sos emua pile, empus o enanyori.
Kepaasha o kulie sosi naata ng'oto Naserian te aji.
Ore auluo e enkang oo Naserian naa ketoyio, neirowua netii isoito.
Naa ketii inkolupani, ilkendin o ilasur.
Kake eitu aikata eony Naserian kuna kukuni torrok.
Néjo ng'otonyé, “Ore enâ sôs náa kérrip Naserian arishíé bátisho.”
Óre Naserian náa enkéráí ng'ên.
Néyiolóu enetíi olchórrô ótaaná lémegut.
Néyiolóu enetíi enkáji é kókó lenyé.
Kélo oshî inkatítin kúmok aók kulé é entamés te enkáji é kókó lenyé.
Óre enkolóng nabô négolikí.
Néípang ajó áló enkají é kókó lenyé káke eitú ebayá.
Etapong'óri te oó ildóínyo.
Néureishóyu Naserian.
Néton te entonatá ó orététí aanyú oltung'áni oretú.
Néírura néíteru aidetidét.
Injí eikunári enkidetídet: Egíra airrág te esôs énye.
Néíng'orita enkítok naáíjo kókó lenyé.
Nényimo enkítok néísho enkúkúrí natíi kúle é entamís.
Néjo Naserian áítóríoo enkáíná angamú kulé, néputúnye te oó injô.
Nébol Naserian inkonyék enyéna máákútití.
Óre peê eing'ór shúmátá, nédol emótonyî pûs te shumatá ninyé natíi olng'ósílá.
Óre peê einyotóto Naserian, nélak emótonyî pûs inaipúko arikoó Naserian.
Néírukurukóre emótonyî.
Nébau Naserian ewúéji neórore inkóítoí.
Néítadóyio emótonyî pûs esôs nanyaányukie énê Naserian.
Néjo Naserian ádúmú esôs, nédol irorúát naáíjo ínê ng'ótónyé.
Néítokí adól olchórro lémégút laáíjo oloshî ookúnye enkáré.
Néranyakí olmaréí lénye Naserian peê ebayá áng.
Néyiang'akí enkíné, népej inkírí eshipakíno enchúkúnotó te esérianí é enkéráí enyê.
Néton Naserian te esôs énye anyá eshipakíno oldung'óti lé enkiring'ó.
Káíng'or nanú ó enkúkuû áí imotónyi áainéí te olóíng'ang'e.
Nátum nanú ó imotónyi áainéí oyékenyî te olcháni.
Náígúranie nanú ó oyékenyî láí ilcharkukîn láainéí te endoinyíó.
Náítóbiru nanú ó ilcharkukîn láainéí inaáyoók kutukíé oó inkulupúók.
Óre énaaké nánya nanú ó enáyók kutúk áí olmaisurí tenébo ó oyékenyî sápuk.
Néure oyékenyî sapúk ó enáyók kutúk ái olóíkúma te oó inkóítoí póoki.
Nálo nanú ó olóíkúmá máákútití áng tenébo ó olásúráí.
Nányór nanú ataránya tenébo ó olásúráí te embatá é enaipósha.
Nábik nanú tenébo ó olmáréí láí te enchípai kítok!
Nélotu olámeyu sapúk enkóp.
Nélau iltung'aná entóki nányâ, metélekú ilkúrruki.
Óre te enkákenya, néyok ilkúrrúki áapuo olchaní otíi empólos ó olkejú áanya ilng'anayíó.
Néshoru áayaki ilmáréíta lenyê te âng.
Néng'uarr Anansi peê étûm siî nínye ilng'anayíó laáíjo lélô.
Nédamu énáâs.
Káa éídim ataása?
Nédamishó Anansi olêng.
Néelie enkorónko iltúli, nédumu enkití motí páa kélo ayiayá ilkúrruki.
Néjoki, “áómón intáí énchoóki enkíma, amû etúá enáai.” Óre epikakiní enkímá, nétonie ilng'anayíó.
Nérep ilng'ánayio iltúli.
Óre peê éíshórî enkímá, néísarrísar te kúrûm aló áng.
Páa kélo atón anyá ilng'anayíó lenyéna.
Káke eitú erapósh Anansi ilng'ánayio óowá.
Néshukúnye.
Néígil aás ínâ.
Óre peê eshukúnye énê uní, némuso ilkúrrúki.
Néíkilíkuan Anansi áajoki, “káji eikunúno enâ kíma néméékúré adé épôk?” Néwalikí ajokí, “kégíra ayé éítû aitabáya.” Káke etiákitâ ilkúrrúki, “kítayioloitô áajo endáa âng íyíéú.” Néjokí Anansi ilkúrruki, “mmê esípátá inâ.” Néíteru adanyá aishír.
Néíng'urrie ilkúrrúki Anansi.
Néíshori inkopír naálotie te aí.
Néíriamári póoki áapuo áanya ilng'anayíó.
Óre edaá, néaku kékerr Anansi ilng'anayíó pookí ajó ilenyéna.
Néaku kébuak ajó, “olaláí ilô, nánú náíterá adól.” Nédumu ilng'anayíó apík olbéné.
Néaku ninyé náata ilng'anayíó néméáta ilkúrrúki.
Néoru ilkúrrúki Anansi inaipúko enyê.
Népuo áaing'uaa etií olchaní.
Néíteru amutú.
Nélau énáâs.
Néjo, “imatón siî tené intarasí.
Káípid aló te aí énaa ilkúrruki.” Néng'as ayáng.
Páa kéípid ajó áló te aí.
Nésulakíno atúa enkáré nabóre ilkínosîn.
Néshipa ilkínosîn olêng.
Meáta oléméyíéú néíteru anyá.
Néíshir Anansi ajó, “óóí éntapaláki.
Árá nabô inyî apá naiminá, néítu áíkata áatumí.
Intáí ilé dukúya lé olmáréí lâng láítérua atúm.” Néíshir olêng oméíng'urríé ilkínosîn.
Néjokí olkínos botór, “ékíyiolóu áajo íra nabô âng teníok enkáré natíi esárng'ab énaa iyíóók.” Néítarasáki emókór natíi enkáre ng'íro.
Néjo Anansi, “eyía énaa enapá naitóbir kóko láí.” Nétur engúmótó te enkéju é síádí, nédany emókór te enkéju é dukúya.
Óre eitaakúno kéokíto, néíbukóri ajíng enadúóó gúmótó natuturó.
Néítaakúno Anansi ajó, “emelók taá amû!” Néjo ilkínosîn, “kírukô taá ajó írá nabô âng.” Néísho ilkínosîn Anansi metáboitarê te enkapuné ínâ kewaríé.
Néjokí Anansi ilkinosîn egirá aimúg, “káínósaki intáí enkatiní áí táaisére tádekenyá.”
Óre étôn éítû éílépû enkólong, néínyeyie Anansi olkinós obô.
Néjokí, “káyieu nálo arikú enkitók áí ó inkéra áainéí peê áaponú áaretoki mainósu enkatiní áí aitobirakí.
Néaku íntalang'áki mashómo lídô kékún arikú étôn éítû einyotóto ilkúlikáí.”
Káke eitú eshipakíno olkínos tenéínyeyíéki tádekenyá olêng.
Káke étásáyíá Anansi ajokí, “táretúóki siî aké amû iyíé ódup ataára enkáré te nánu.” Néíruk olkínos.
Nénap Anansi te enkóriong ometábaikí lídô kékún.
Óre aké peê eitadouní Anansi, néísarrísar aló.
Néjokí olkinós peê erreshú.
Néísik aisudorí te oó inkujít.
Óre énaa enikidôl oshî, étón apáke egirá olkínos aanyú Anansi.
Enkumé ó inkonyék aké enyéna náalió te shumatá é enkáré.
Óre te ápa,  náa kémóda iltung'aná,  néméyíólo tóki.
Imeyíólo áatuun indaikí,  néméyíólo áatiripú inkiláni,  néméyíólo áaitobirú imasáa ósuyai.
Nétií enkaí shúmátá nájî Nyame.
Néata emotí oó inkulupúók nabóre eng'enó.
Óre nabô olóng,  néísho Nyame Anansi ínâ motí oó inkulupúók nabóre eng'enó.
Náa óre enkátá pookí náíng'or Anansi ínâ motí oó inkulupúók,  nétum eyíólóúnotó.
Néshipa Anansi naléng.
Nédamishó Anansi,  néjo,  "káik enâ motí te enchumatá ó olchaní óádó.
Néákú nánú aké náíng'or."
Népiyayu enkeené náádó,  néenikí te enchotó nábo empólos enyé néítokí aenikí te enkái shotó ínâ motí.
Néíteru akéd olchaní.
Négolu enkedotó éátâ emotí naenikíno empólos.
Óre egirá Anansi aekenyá akéd olchaní,  náa kéíng'oríta aké enkáyíóní énye nátií abóri ílô shaní.
Néjokí inâ áyíóní,  "émeleléku sá doí enkedotó ó olchaní teníeníki ínâ motí enkoríóng?"
Nélaku Anansi emotí oó inkulupúók te empólôs,  néenikí enkoríóng.
Nélelekú enkedotó katúkûl.
Nébaya Anansi enchúmátá ó olchaní.
Néítashe adamishó.
Néjo,  "káji eikó páa enkayíóni áí náata eng'énó peê áalâng náa nánú náata emotí natíi eng'enó?"
Négoro olêng.
Nénang'u Anansi ínâ motí oó inkulupúók aborí ó olchaní.
Nébelibela inâ móti,  néaku meáta oltung'áni leitú étûm eng'énó.
Náa néíjia éíkúnâ iltung'aná peê enotitô eng'énó nauníé endáa,  ó enaripíé inkiláni ó enaitóbirie intokitín ó osúyáí.
Kéúno te enkúrma é kokoô indáíki kumók.
Kétíi olóíkempé ó maanka.
Káke óre esídáí aisúl náa ilmaisurîn.
Nétií enkají e kokoô inóo inkakúyia kumók.
Káke káyíólo nanú ajó kárá kirotét aláng pookí.
Káaipotu oshî aké kókoô náainosáki ilomón kúmok.
Káke etíi entókî néítu áíkátá áainosáki.
Eitú áíkata áainosáki énépîk ilmaisurîn lenyéna meóto.
Óre nabô olóng nádol olkikápu sápuk otíi boó te embatá é enkají e kokoô.
Nájó áíkílíkuan náajokí,  "olkikápu lái loó intásimi."
Nádol ajó kéítoípo te oó imbenék ó olmaisurí.
Nájó áíkílíkuan kokoô,  náajokí,  "imbénék oó intásimi."
Kányor oshî atotóna atabóítare kokoô.
Nátón ajúr ajó káínyoo ená nátií elê kikápu,  náítoipóro te oó imbenék.
Náisikông kókoô,  náairriwáa mashómo enkají e yieyioô.
Nákuet aló.
Óre peê ashukúnye náínépu kokoô étónítâ te bóo.
Némétíi olkíkapu,  némétíi ilmáísurîn.
Náíkilíkuan kokoô ajokí,  "kóreê olkikápu?"
Náajokí,  "etíi ewúéji áí é enáíbón."
Náagîl inâ táú.
Óre peê elusóo inkólóng'i áre,  náairriwáa kókoô mashómo ayakí entirmá enyé te olgilatá lénye óíruráre.
Óre peê ajíng atúa ílô gílátá,  náamurutóo olng'usíl lé oo ilmaisurîn oóotô.
Nádol olkikápu le kokoô eimulumuláro te olkarashá.
Nájó ábólú,  nádol ilmaisurîn oóotô oórropîl te átua ílô kikápu.
Náaiture oltoiló lé kokoô ebuakú ajó,  "káa íásíta?
Íntasiekú entirmá áí!"
Náítasíooki kokoô entirmá enyé.
Náajokí,  "káínyoo níkíntákúéni?"
Étón dúóó aké agíra anyimó amû átódúaa ajó káínyoo nátií olkikápu le kokoô.
Óre peê ékényû nélo kókoô abaikí yieyioô.
Nákuet aló enkají enyé,  nájing olgílátá lenyé,  náítádoiki enkáíná atúa olkikápu.
Náítáyu ilmaisurîn.
Nájapáa aipang'íé.
Náítóki aitoíp ílô kikápu.
Nálo boó atón anyá lélô maisurîn.
Nádol ajó kémelók naléng.
Óre peê ékényû,  etií kókoô enkurmá,  násaári aló aból olkikápu.
Náítáyu ilmaisurîn oóng'uan.
Nájo ásáári ashukó,  níkinang'á o kokoô te kutúk ají.
Néítu aishó metóduaa ilmaisurîn.
Nájap te enkílâ.
Nágiróo aipáng.
Nékenyu,  náa enkolóng ó osokóni.
Náa kéyá oshî kókoô ilmaisurîn o manká amír.
Néítu ayók aparán ninyé ínâ olóng.
Káke ányááká aké aló.
Óre ínâ olóng téípa,  náaipót intóiwúó áainéí eboitá o kokoô.
Náyíólou ajó káínyoo peê áaipotokí.
Óre ínâ kewaríé náírrag nádamú ajó máígil áíkata apurrishó.
Imapurróo áí tóki te kókoô,  némápúrróo te oó intóiwúó áainéí,  némápúrróo te líkáí túng'ání.
Óre apá te ápa,  néítobíru Enkaí enkóp.
Népik intokitín pookí.
Nédol ajó éísidai olêng.
Káke enyaáka adól ajó kéyieu néítobíru oltung'áni peê eretokí aing'ór intokítin enyéna naáítobirúá.
Néíkurrúkur olng'atúny néjo,  "Nánú óítore inkulíe kukúni pookí éntim,  néaku kéíshiaakíno náa nánú óramát inkulíe tokitín."
Nédar oltomé néjo,  "Nánú osapúk aláng inkulíe kukúni pookí é entîm,  néaku kéíshiaakíno náa nánú oláríkóní."
Népuku osínkirrî sapúk te enkáre,  néjo,  "Meátai oláanyaanyúkie.
Káyíólo ataramáta isínkír kutíti o kúlie kukúni é enaipósha.
Káídim siî atushúmu elúkúnyá áí náíng'or inkulíe kukúni naátií enkóp nátóyíó.
Náa kára sápuk meátai enkúkuû náagolong'áki."
Néjo osínkirrî ópi ilalá,  ké lálá oopî óoitoréísho.
Néjo olkúrragós,  "Meátai oláanyaanyúkie.
Óre inkulíe kukúni náa inkulíe aké naátií enkóp nátóyíó eramát.
Óre isinkír néramát isínkír oótií enaipósha.
Óre nanú náa kárámát imotónyi naapúo te olóíng'ang'e,  náramát isínkír lé enaipósha,  náramát siî inkukúni naátií enkóp nátóyíó.
Meáta nanú enámáló."
Néíninîng Enkaí inkukúni pookí,  isínkír ó imotónyi.
Néjo,  "Káítóbiru oltung'áni."
Néíng'asia inkúkuní áajo káji étíú ená tókî nájî oltung'áni.
Kéáta ilpápít énaa enkúkuû arashû inkopír énaa emótonyî arashû ilpála énaa osínkirrî?
Kéló te enkôp nátoyio énaa olng'átúny?
Kéló te aí énaa olkurragós?
Képór enkáré enáa osínkirrî?
Nédoyio enkólong,  néaku kewaríé.
Óre etomisímiso,  néímulúmul kewán te oó inkátampo.
Népik ewang'án oó ilákír inkonyék enyéna.
Népik erokán oó inkatampó ilpápít.
Népik enkibórra ó olápa iloisótok,  ó enkitíil oó ilákír ilálá.
Néaku eitobíruakí olpayíán ó enkitók e dukúya éátâ iséseni oóroók néítiîl énaa enkewaríé.
Néílepu enkólong,  nélo enkéwarie.
Néímulúmul Enkaí kewán te ewang'án é endáma.
Népik empúsísho ó oloing'áng'e inkonyék enyê.
Népik enyokíéni é enkolóng ilpápít.
Népuku olpáyian ó enkitók náata inkonyék púsi énaa oloing'áng'e ó ilpápít oónyokie énaa enkolóng.
Négila enkólong aakú téípa.
Néíbelékenya ewang'án aakú sikítoi ó olóip órók.
Néítobíru Enkaí olpayíán ó enkitók naáta enchoní sikítoi ó ilpápít oóroók ó inkonyék naámerregela áaing'or enkolóng.
Néíteru aripiripú.
Néjing oloing'áng'e eráúto.
Nédoli ilkutî ákír.
Néítobíru Enkaí olpayíán ó enkitók naáta enchoní sopía ó ilpápít oóroók ó inkonyék naáíbor énaa ilákír.
Néíng'asiakíno inkúkuní póoki entóki naáta inkejék aré,  néméíshópo,  néméáta ilpápít arashû inkopír arashû ilpála.
Néíkurrúkur olngátúny néítokóos ajó,  "Káídim atára metúata te olóísótoô lái."
Néíng'or oloitikó néjo,  "Káínyoo peê éítû épîk isirát?"
Néjo olówuaru kéri,  "Káínyoo peê éítû épîk iltipót?"
Néjo oltomé,  "Káínyoo peê éítû éítáâ ng'irô?"
Néíng'or osínkirrî ilalá,  nébolu siî nínye ilálá lenyéna oopî.
Néjo,  "Ooi!
Méídim atapóro enkáré,  ejî náa ninché óoponú áaitore enkóp.
Ha!
Ha!
Ha!"
Nékueni isinkír póoki,  isápukí ó ilkutíti,  egirá áaipidoki atúa enkáré.
Nékueniyíé Enkaí nénâ kukúni.
Néjo,  "óre peê méye oltúng'ání,  kéíshiaakíno néramát inkukúni pookí,  isapúki ó inkutíti.
Óre peê émût nénâ kukúni te enkowúárisho énye,  néye siî nínye."
Néírrug inkúkuní póoki ilúkúny te enkányit,  eisilîg áajo kéramáti esídáí.
Néaku máíng'urá enkítóbírúnotó é Enkáí.
Inkájíjík kuná.
Ninché enkâng áng.
Etíi enkâng áng enkóp e Turkana.
Entamís ená.
Óre te olkerenkét lé Turkana,  náa kéramát iltung'aná imasáa naápaasha.
Káke enetípat entámis.
Ilaiteng'enák láainéí kuló.
Kányór oshî nanú ashómo sukúul.
Kéji sukúul áí Lolupe Primary School.
Kányór enkáíténg'énani áí.
Eméli ená.
Éísapúki imelín.
Ninché enapíéki iltúng'áná ó ilolân te átua enkáré.
Tenálo Mombasa náa kádol eméli.
Errúat ená.
Kányor errúat náaitobiraká papa.
Ékíboitá ó olaláshe láí otí.
Náa kányor ínâ.
Olchogóo elé.
Óre te âng ékíaata ilchogooní aáre.
Nékiaata siî ilukunkuní kúmok.
Kéiu nenâ lúkunkuní ilmósor.
Enderóni ená.
Ing'úesi árruok indéro.
Kénya,  néínyial inkiláni.
Kéídim siî ayáu imuoyiaritín.
Oldía elé.
Ing'úési e áng ildíéîn.
Kéji oldía lâng Daa.
Náa kébuak naléng.
Olmampúli elé.
Eáta intóiwúó áainéí olmampúli sápuk.
Náa kéáta imúain kúmok.
Kéátai olodó,  olpûs,  osikítoi ó olonyóri.
Óre tenésha,  níkishurie olmampúli peê míkíshalú aké.
Átíi enkilási e aré.
Nátayíólo intokitín kúmok.
Náa káyieu náítóki ayiolóú kulíe kúmok.
Óre entóki némáyíólo náa káíkílíkuan intóiwúó áainéí arashû oláíténg'énani láí.
Nélotu olámeyu sapúk enkóp.
Nélau iltung'aná entóki nányâ,  metélekú ilkúrruki.
Óre te enkákenya,  néyok ilkúrrúki áapuo olchaní otíi empólos ó olkejú áanya ilng'anayíó.
Néshoru áayaki ilmáréíta lenyê te âng.
Néng'uarr Anansi peê étûm siî nínye ilng'anayíó laáíjo lélô.
Nédamu énáâs.
Káa éídim ataása?
Nédamishó Anansi olêng.
Néelie enkorónko iltúli,  nédumu enkití motí páa kélo ayiayá ilkúrruki.
Néjoki,  "áómón intáí énchoóki enkíma,  amû etúá enáai."
Óre epikakiní enkímá,  nétonie ilng'anayíó.
Nérep ilng'ánayio iltúli.
Óre peê éíshórî enkímá,  néísarrísar te kúrûm aló áng.
Páa kélo atón anyá ilng'anayíó lenyéna.
Káke eitú erapósh Anansi ilng'ánayio óowá.
Néshukúnye.
Néígil aás ínâ.
Óre peê eshukúnye énê uní,  némuso ilkúrrúki.
Néíkilíkuan Anansi áajoki,  "káji eikunúno enâ kíma néméékúré adé épôk?"
Néwalikí ajokí,  "kégíra ayé éítû aitabáya."
Káke etiákitâ ilkúrrúki,  "kítayioloitô áajo endáa âng íyíéú."
Néjokí Anansi ilkúrruki,  "mmê esípátá inâ."
Néíteru adanyá aishír.
Néíng'urrie ilkúrrúki Anansi.
Néíshori inkopír naálotie te aí.
Néíriamári póoki áapuo áanya ilng'anayíó.
Óre edaá,  néaku kékerr Anansi ilng'anayíó pookí ajó ilenyéna.
Néaku kébuak ajó,  "olaláí ilô,  nánú náíterá adól."
Nédumu ilng'anayíó apík olbéné.
Néaku ninyé náata ilng'anayíó néméáta ilkúrrúki.
Néoru ilkúrrúki Anansi inaipúko enyê.
Népuo áaing'uaa etií olchaní.
Néíteru amutú.
Nélau énáâs.
Néjo,  "imatón siî tené intarasí.
Káípid aló te aí énaa ilkúrruki."
Néng'as ayáng.
Páa kéípid ajó áló te aí.
Nésulakíno atúa enkáré nabóre ilkínosîn.
Néshipa ilkínosîn olêng.
Meáta oléméyíéú néíteru anyá.
Néíshir Anansi ajó,  "óóí éntapaláki.
Árá nabô inyî apá naiminá,  néítu áíkata áatumí.
Intáí ilé dukúya lé olmáréí lâng láítérua atúm."
Néíshir olêng oméíng'urríé ilkínosîn.
Néjokí olkínos botór,  "ékíyiolóu áajo íra nabô âng teníok enkáré natíi esárng'ab énaa iyíóók."
Néítarasáki emókór natíi enkáre ng'íro.
Néjo Anansi,  "eyía énaa enapá naitóbir kóko láí."
Nétur engúmótó te enkéju é síádí,  nédany emókór te enkéju é dukúya.
Óre eitaakúno kéokíto,  né́íbukóri ajíng enadúóó gúmótó natuturó.
Néítaakúno Anansi ajó,  "emelók taá amû!"
Néjo ilkínosîn,  "kírukô taá ajó írá nabô âng."
Néísho ilkínosîn Anansi metáboitarê te enkapuné ínâ kewaríé.
Néjokí Anansi ilkinosîn egirá aimúg,  "káínósaki intáí enkatiní áí táaisére tádekenyá."
Óre étôn éítû éílépû enkólong,  néínyeyie Anansi olkinós obô.
Néjokí,  "káyieu nálo arikú enkitók áí ó inkéra áainéí peê áaponú áaretoki mainósu enkatiní áí aitobirakí.
Néaku íntalang'áki mashómo lídô kékún arikú étôn éítû einyotóto ilkúlikáí."
Káke eitú eshipakíno olkínos tenéínyeyíéki tádekenyá olêng.
Káke étásáyíá Anansi ajokí,  "táretúóki siî aké amû iyíé ódup ataára enkáré te nánu."
Néíruk olkínos.
Nénap Anansi te enkóriong ometábaikí lídô kékún.
Óre aké peê eitadouní Anansi,  néísarrísar aló.
Néjokí olkinós peê erreshú.
Néísik aisudorí te oó inkujít.
Óre énaa enikidôl oshî,  étón apáke egirá olkínos aanyú Anansi.
Enkumé ó inkonyék aké enyéna náalió te shumatá é enkáré.
Ilkeék oóíperrakí.
Olowuarú osíra múgíé.
Emukáté múgíé.
Inkutíti mukatení mugieîn naámeloók.
Inamúka músan mugieîn.
Olárro oguatúno múgíé.
Enkopíyia najú múgíé.
Oldía osípa múgíé.
Esarng'áb narépisho múgíé.
Enkomóm nashál múgíé.
Káínyoo ídólita?
Enkomóm sídáí te kíok nátií esárng'ab.
Ore enkolong nabo,  neipang nakitejoo alo aingoru endaa.
Nenangare oltome onapita olmosori lenaisho oo lotorok.
Neikilikuan enkitejo oltome,  "Aatomono tanapaki siake amu atashala oleng."
Nenyorraa oltome anap enkitejo.
Neked enkitejo enkoriong oltome neibung akurraki.
Neiteru enkitejo anya enaisho oo lotorok teina kata!
Neitongakino enaisho oo lotorok enkoriong oltome.
Ore pee eikilikuan oltome ajo,  "Kainyioo ena naitongakine," nejo enkitejo orpile lorbae lenye.
Nebaiki oltome o enkitejo orkeju,  neinepu olarro sapuk oleng eokita enkare.
Neyieu enkitejo neyiolou ajo kang'ae ogol,  ko oltome anaa olarro.
Neishankarra ninche oltome o olarro.
Nejo oltome ninye nagol,  nejo sii ninye olarro ninye nagol.
Nejo enkitejo eata ninye enkoitoi nayiolouinye ajo kang'ae ogol.
Nejoki ninche pee eanyu ninye teine.
Neshukunyie enkitejo enapita enkeene naado.
Neen oltome empolos tenchoto nabo enkeene nerikoo ninye aitalam orkeju.
Neen enkitejo olarro empolos enembayie enkeene,  neingua te embata orkeju.
Nekuet enkitejo aisudori tiatua olchani nebuaku,  "Nabo!
Are!
Uni!
Enteyiatata!"
Neyiata oltome o olarro.
Neyiataa oltome olarro.
Neyiataa olarro oltome,  metii enateyiatayie enkae.
Ore teine neisudori ninye,  nenya enkitejo enaisho oo lotorok oltome.
Ore pee eidip ainosa ena aisho oo lotorok nedung enkeene teine netashare olarro.
Nebatata oltome tegolon oleng neosh olchani.
Nekuetiki enkitejo olarro,  neisis ejoki iyie nagol oleng alang oltome.
Etíi osámpúrimpúri síkitóí osínyáí.
Etíi oltóô síkitóí atúa ají.
Ereúta enkáyíóní engárri naguatúno sikítoi.
Engárri sápuk sikítoi te enkánasá.
Embakúli sikítoi te enkôp.
Intapúka sikítok te átua olbáket.
Enkikápu narrumórri sikítoi.
Olesírkiiny sikítoi te aúluo.
Enkají sikítoi te átua ildúkaí.
Enapíta enkeráí emap sikítoi te elukunyá.
Káji kímanyá póoki?
Kímanyá Afrika.
Ormwalimui,  Ormwalimui,  Ormwalimui,  kayiolo entoki nikisuma,  Kisuma iyie nanu ajo keetai irankin opasha.
Ore ole dukuya naa olodo anaa orsarge.
Ore ensati ena anyoni naa kedoo.
Orsiteti anaa ormachungwai.
Ore olkarasha liabori le natasat na kesiteti.
Ormwalimui,  Ormwalimui kayio niche,  intasho matolimu.
Osikitoi anaa enmpira ormwalimui.
Olonyori anaa inkujit.
Ore intapuka naa olchani o nkujit naa kenyori.
Orpus anaa oloigange.
Ore olmarinda le naa keipus.
Orpile olerai.
Ore ildonyo tenapisha naa kipile.
Olerai anaa boo o kuna ajijik.
Ketai sii oloibor o lorok.
Ore enshati ena anyoni naa kerok eibor.
Ormwalimui,   Ormwalimui ira sidai anaa irankin.
Óre apá té ápa,  népuo intóyíe úni áaitayu ilkeék.
Néírowúaju enkólong olêng.
Néjo peê épúo olkejú áar enkáré áairopije iséseni.
Néígurân te átua enkáré.
Némanikí áajo emutó.
Néísarrísar áashuko áapuo áng.
Óre etaá kébáya áng,  néyiolóu Nozibele ajó meáta esaéi enyé.
Nédamu ajo te olkéju etorikíne.
Néjokí inkulíe tóyie peê erîk peê épuo áaing'óru esaéi enyé.
Káke étányâ nenâ tóyie.
Néshuko Nozibele olkejú ópeny.
Nétum esaéi enyé.
Néísarrísar ashukó aló áng.
Óre élóítô,  némisimísu.
Népong enkóítóí te enáímin.
Néduáya ewang'án natíi enkají te nélakúá.
Néísarrísar aló ínâ ají.
Néoshíosh metáboluní.
Óre embáe naing'ásiayie Nozibele náa,  oldía ótaboló kútúkají.
Néíkilíkuan ajokí,  "káínyoo íyíéú?"
Néwalikí Nozibele ajokí,  "kátápóng'o áng náa káyíéú ewúéji náírrag."
Néjokí ilô día,  "tíjing'ú arashû ááóny."
Néjing Nozibele atúa ínâ ají.
Néjokí oldía Nozibele,  "téyierakáki endáa."
Néwalikí Nozibele ajokí,  "eitú áíkata ayieráki endáa oldía."
Néjoki oldía,  "téyiera endáa arashû ááóny."
Néyier Nozibele endáa.
Néjokí oldía Nozibele,  "íntobirakáki errúat."
Néwalikí Nozibele ajokí,  "eitú áíkata aitobíraki errúat oldía."
Néjoki oldía,  "íntobirá errúat arashû ááóny."
Néítobîr Nozibele errúat.
Néaku Nozibele náyierakí oldía endáa,  néorokí oltírén,  néísujáki intokitín.
Óre nabô oléng néjokí oldía,  "kálo táatá aparán ilchoréta láainéí,  néaku téyierisho,  níór oltírén,  nísuj intokitín étôn éítû alotú."
Óre aké peê eipáng oldía,  néítayu Nozibele ilpápít okúni te elukunyá.
Népik obô te áborí errúat,  népik likái oríóng emilánko,  népik likái olpááshíé.
Néísik aló áng.
Óre peê eshukúnye oldía,  néíteru aing'orú Nozibele.
Nébuak aipót Nozibele,  "Nozibele,  kóreê iyíé?"
Néjo olpapitá ótií abóri errúat,  "néna nánú."
Néjo olótií te óriong emilánko,  "néna nánú."
Néjo olótií olpááshíé,  "néná nánú."
Néyiolóu oldía ajó éísíká Nozibele aló áng.
Nélo ajó ásújaa,  káke étímírâ iláláshera lé Nozibele te oo isiarén.
Néísik ashukó aló entîm.
Eitú áíkata eitokí ashukunyé.
Óre apá,  nétií olpáyian ó enkitók enyé.
Nébik pókíra aré te nabóísho.
Óre enkolóng nabô,  egírá iló páyian aló aím enkóítóí,  nénang'aré entító sídáí naisiríri.
Nédol aké iló páyian ínâ títo,  nényorru.
Néjo máíroró,  nélikí inâ titó ajokí olkína obô aké eáta.
Néjokí inâ titó ílô payíán peê élô adung'ú olkína obô lé enkitók enyé peê eyáki metóponie olikái.
Nékuet ilô páyian aló áng.
Nédumu olálém nédung'u olkína lé enkitók enyé.
Néshuko akúét énápítâ olkína.
Nélo enadúóó wúéji nebayíé entíto.
Néjo ábáya,  nélau entíto.
Nébuak aipót káke eitú eirukísho.
Néning oltóílo ójô,  "émiyíólo íyie ajó entîm ená e Musambwa Libeeletwela?"
Óre peê énîng ílô tóíló,  nékuet aisík aló áng.
Néínepu enkitók enyé eidipá atúá.
Néísinánuo naléng.
Nétum osómít ometúá siî nínye.
Maloito taata sukuul.
Enkolong nayeng'iyeng'ai.
Nemaing'or taata TV.
Metii duoo ake ositima.
Paa kaa taata aas?
Kalo taata aton ainining osesen lai.
Ore enang'as aas naa pee agira pi.
Pee atumoki ainining'o osesen lai.
Ee,  kainining tenakata enkiyang'et ai.
Egira ajing'u.
Eipang'ita Egira ajing'u.
Eipang'ita.
Naa keidim atabuaa enkiyang'et ai,  atejo: Ssssssssssssss!
Naa keidim airoro maakutiti,  atéjo:  Mmmmm!
Kainining'ito oltau lai eoshioshito.
Dooodooom,  dooodooom,  dooooodooooom.
Kaidim sa akuetie oltau lai meshomo asiooyo?
Ee,  tenaipid.
Ing'ura ajo ekuetita oltau lai asiooyo,  ajo.
Naa tenaibung ing'onyo o' osarge te enkaina ai,  naa kaning ekuet osarge lai.
Naa kaning sii kewan akueni,  ajo.
Haha,  haha,  haaah!
Naa kaning sii kewan tenaishir,  ajo.
Boohoooohooo!
Naa kaning sii kewan tenaoshiosh inkaik,  aitejo.
Tap,  tappa,  tap,  tapaa.
Naa kaning sii enkoshoke ai teneikurrukur,  ajo.
Gudu,  gudu,  gudu.
Eji kejoito,  intotioki,  intotioki.
Neing'uaya inkumeishin aainei endaa nayiara te enkaji ang.
Enchipai kitok tenaton ainining irubat o' osesen lai.
Kainining tenakata ilala laainei enyaalisho.
O ilgoso laainei eitadoyio endaa nateyiera yieyio.
Ore apa aa enkiti tito Naserian,  naa keirragie apa ng'otonye meirurayu tesos.
Enkanashe e ng'otonye apa naitobirua ena sos te oo imbenek o oltukai.
Keata ina sos emua pile,  empus o enanyori.
Kepaasha o kulie sosi naata ng'oto Naserian te aji.
Ore auluo e enkang oo Naserian naa ketoyio,  neirowua netii isoito.
Naa ketii inkolupani,  ilkendin o ilasur.
Kake eitu aikata eony Naserian kuna kukuni torrok.
Néjo ng'otonyé,  "Ore enâ sôs náa kérrip Naserian arishíé bátisho."
Óre Naserian náa enkéráí ng'ên.
Néyiolóu enetíi olchórrô ótaaná lémegut.
Néyiolóu enetíi enkáji é kókó lenyé.
Kélo oshî inkatítin kúmok aók kulé é entamés te enkáji é kókó lenyé.
Óre enkolóng nabô négolikí.
Néípang ajó áló enkají é kókó lenyé káke eitú ebayá.
Etapong'óri te oó ildóínyo.
Néureishóyu Naserian.
Néton te entonatá ó orététí aanyú oltung'áni oretú.
Néírura néíteru aidetidét.
Injí eikunári enkidetídet: Egíra airrág te esôs énye.
Néíng'orita enkítok naáíjo kókó lenyé.
Nényimo enkítok néísho enkúkúrí natíi kúle é entamís.
Néjo Naserian áítóríoo enkáíná angamú kulé,  néputúnye te oó injô.
Nébol Naserian inkonyék enyéna máákútití.
Óre peê eing'ór shúmátá,  nédol emótonyî pûs te shumatá ninyé natíi olng'ósílá.
Óre peê einyotóto Naserian,  nélak emótonyî pûs inaipúko arikoó Naserian.
Néírukurukóre emótonyî.
Nébau Naserian ewúéji neórore inkóítoí.
Néítadóyio emótonyî pûs esôs nanyaányukie énê Naserian.
Néjo Naserian ádúmú esôs,  nédol irorúát naáíjo ínê ng'ótónyé.
Néítokí adól olchórro lémégút laáíjo oloshî ookúnye enkáré.
Néranyakí olmaréí lénye Naserian peê ebayá áng.
Néyiang'akí enkíné,  népej inkírí eshipakíno enchúkúnotó te esérianí é enkéráí enyê.
Néton Naserian te esôs énye anyá eshipakíno oldung'óti lé enkiring'ó.
Óre enkolóng nabô,  néíkesu Anansi inkosikosí te enkúrma énye.
Náa kémelók olêng nená kósikosí.
Néton apéj te enkíma aitobirakí.
Óre peê ekú néítayu anyá.
Óre etaá kéjó Anansi ápík enedukúya enkútúk,  néning peê éóshí kútúk ají.
Néírriang Anansi néjo,  "kéng'ai pasá inâ?"
Nélo aból kútúk ají.
Némanikí olóíkúmá onaúre olêng.
Néjokí oloikumá,  "Anansi inchoóki ajing'ú atúa ají amû ánáúre olêng.
Áíng'úa enelákua nááta esúmash."
Nébolu Anansi ílô óíkúmá,  néísho ejing'ú.
Káke képiak olêng Anansi.
Némeyieu néng'arie likái tung'áni inkosikosí enyéna.
Néesêk olóíkúmá.
Óre etotoná oloikumá ajó áítéru anyá inkosikosí,  nébuaakí Anansi ajokí,  "kéídúruk inkáik ínonó!
Shómo ísujá!"
Náa késípa ajó kéídúruk inkáik ó olóíkúmá amû eshomoyíé dúóó endáma pookí.
Néíruk aló olkejú aisúj inkáík.
Óre peê esidanú inkáik,  néíkuyukuyúnye ashukunyé.
Óre métíi oloikumá,  nényok Anansi amút inadúóó kosikosí.
Néjo oloikumá áshúkúnye,  nélau inkosikosí naanyâ.
Néjokí oloikumá Anansi,  "ashê naléng te enkitoomóno íno.
Óre peê intóki alotú ídía shótó namánya iyíóók,  óu táparanáki peê ashukú siî nanú enashê."
Néípang oloikumá aikuyukuyarí aló enemánya.
Néton Anansi adamú enatiáka oloikumá.
Óre nabô olóng,  nélo Anansi enkají ó olóíkúmá.
Nébaya Anansi enkají ó olóíkúmá enoshî kátá é entéípa,  etaá kédóyio enkólong.
Néínepu olóíkúma eiteleikíno endápídápoi aíj enkolóng.
Óre peê édôl oloikumá Anansi,  néíroróki ajokí,  "súpa Anansi!
Íyéuo mátang'ar endáa é entéípa?"
Néwalikí Anansi ajokí,  "eé!"
Nétir esúmâsh olêng.
Nédoikí oloikumá atúa enkáré aitobír eneinosíéki endáa téíne.
Néton Anansi te endapidápoi aanyú omeéu.
Néílepu oloikumá te enkáre,  néjokí Anansi,  "eidípe taá póókí tóki.
Máapé áanya endáa."
Nédoikí oloikumá atúa enkáré.
Néíteru anyá endáa enyé.
Néjo Anansi ádóíki enkáré,  káke olkéndi naá,  néídim atadóí olêng.
Kéjo aké ádóyio,  néílepúnye enkáre.
Néaku képór aké enkáré,  imedóyio.
Nélaikíno katúkûl ashómo ainósa endáa.
Nédamishó Anansi.
Nétum endúáátá.
Népik isoitó imbeníá é enkilâ oméíroshíu.
Néjo ádóíki enkáré,  nédoyio aló abóri ó olkejú.
Íjó émeng'ên!
Nédol endáa ó olóíkúmá.
Néítumurrúnye inkámulak.
Káke óre éjô Anansi ányá endáa ó olóíkúmá,  néng'adie oloikumá.
Néjokí oloikumá Anansi,  "meáta enínkó tenínya endáa iáta enkilâ nairóshi aikó néjia.
Mmê néjia oshî easí te enkáji ái."
Óre éítû edamishó Anansi néítayu enkilâ natíi isóito.
Óre amû imeékure éíróshî,  néíteru enkáre ailepíé.
Néílep aló oríóng enkáré.
Néírrugokíno Anansi atúa enkáré aing'ór olóíkúmá te osína.
Néton aing'ór olóíkúmá edaá anyá endáa enyé narropîl.
Kéning oltáu lái intokitín kúmok.
Káning enchipái tenéínosáki iyíóók Kokó enkatiní.
Káning eng'ída teníkingurân ó enchorúét áí.
Káning emíón tenéjo papa imeáta iropiyianí.
Káning enyórráta kitók tenáaiteléíki yíéyío olgoó lenyé.
Óre te oó larín kumók,  nétií endoinyó nájî Olokwango.
Etíi inâ doinyó empólos é óng'átá e Ekwere.
Népuku ilkejék ááre te oó imúrten ényená.
Nétumo lelô kejék te áborí ínâ dóínyó áaku olkejú sápuk.
Néruko ilô kéju aím inkong'át e Ekwere.
Óre enkáré é ílô kejú náa éísidai naléng,  nényor inkíshu,  inkérra,  inkíneji ó inkoiliîn naámanyá nénâ ong'át.
Néatái apá oltúng'ání sapúk népi ójî Matata.
Náa ninyé oláríkóní lé Ekwere.
Némany ínâ dóínyó.
Néítanapísho peê éárí entîm te áborí áaitayu enkóítóí náílep aló endóínyó nélo enetúmore ilkejék.
Kéjó peê etumokí ashómo te elélekí.
Óre peê édúngí ínâ tîm,  négoro endoinyó Olokwango olêng,  amû etudung'óki olmúnyéí lenyé.
Káke étíng'íríá.
Óre te enkiting'otó é ewíki,  néked inkérâ é Matata shúmátá endóínyó áaiguran.
Nédala áakuet ídíe ó ídíe,  négil ilng'ósil,  nédung imbénék,  népej inkújít.
Néíteru inâ doinyó nájî Olokwango aibelekenyá.
Némuguta iséderí,  néíbelékenya enkómom.
Nétiu énaa éímoruo.
Óre te siadí,  nétoyu lelô kejék.
Néídurr inkóíliîn amû meékure etií inkujít náanya,  néméékure etií enkáre náok.
Nétum iltung'aná póoki óamanyá embátá é ínâ dóínyó osiná.
Néigúéna iltung'aná.
Néjo kéítayúni Matata te erikóre.
Négeluní Baraka.
Néítayu Baraka enkítánápata peê éûn iltung'aná póoki ilkeék te enkányît é Olokwango.
Néítobiráki Baraka iltúng'áná émáshô.
Néyau iltung'aná iltarákua,  ilng'abólo,  ilóíríénito,  irétét,  áaisho Olokwango.
Némétíi líkai túng'ání ónyaaká ailepakí amány ínâ dóínyó.
Néítokí inkujít áabulu.
Néílepu iséderí.
Néítokí ilkejék áalepoyu,  néruko.
Nényorijú inkong'át.
Néítokí inkóíliîn áashukunye.
Néponári inkíshu,  ó inkinejí,  ó inkerrá.
Néshukúnye enchípai enkomóm e Olokwango.
Nérany iltung'aná áajo.
"Metóbikóí intarasí Baraka,  Metóbikóí intarasí Baraka."
Nérany Baraka ó iltung'áná pookí áajo, "Metóbikóí intarasí Olokwango,  Metóbikóí intarasí Olokwango."
Enkopíyia kití ó enkopíyia sápuk.
Inkáík kutíti ó inkáík sapúki.
Enkíné kití ó enkíné sápuk.
Embúku kití ó embúku sápuk.
Enkuenía kití ó enkuenía sápuk.
Nétií apá olpáyian ójî Goso.
Néíteng'ên inkéra enyéna te entonatá ó olchaní.
Óre entéípa nabô néked enkóílií nájî Paa ílô shaní apurroó ilng'anayíó.
Nésulu olng'anayíoi sápuk.
Neosh iló ng'anayíoi Goso elúkúnyá néar metúá.
Ore peê éínépû inkérâ oláíténg'énani lenyê eirrág te enkôp étúa,  néísinánuo olêng.
Népuo áaing'oru olatará Goso.
Néítashéyie osíwúó oing'úaa móikúápé.
Néíkilíkuan áajoki,  "Ké iyíé ótusulúá olng'anayíoi otaará oláíténg'énani lâng ojî Goso?"
Énáátá éítû iás ínâ.
Néjokí ilô siwúó,  "Tenááta engolón nabâ néjia,  énááta éítû áaiboóyo esúntai é esarng'áb."
Népuo nenâ kérâ enetíi esúntai é esarng'áb.
Néjokí,  "ké iyíé náíboóyie osíwúó le móikúape otusúlua olng'anayíoi otaará Goso?"
Énáátá éítû iás ínâ.
Néwalikí esúntai ajokí,  "émaâ tenáa kágol olêng,  káji eikó endéroni tenáalutoó?"
Népuo enetíi endéroni,  néjokí, "Ké iyíé nátulutóyie esuntái é esarng'áb naiboóyie osíwúó le móikúápe otusuláyie olnganayíoi otaará Goso?"
Énááta éítû iás ínâ.
Néwalikí endéroni ajokí,  "émaâ tenágól olêng,  kénáátá áanyâ empúus?"
Népuo enetíi empúus,  néjokí, "Ké iyíé náínosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí empúus ajokí,  "émaâ tenágól olêng,  kénáátá áení te olgósoi?"
Népuo enetíi olgósoi,  néjokí, "Ké iyíé óteená empuús nainosá enderóni natulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí olgósoi ajokí,  "émaâ tenágól olêng,  kénáátá áadûng enkalém?"
Népuo enetíi enkalém,  néjokí,  "Ké iyíé nátudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí enkalém ajokí,  "émaâ tenágól olêng,  kénáátá áanyâ enkíma?"
Népuo enetíi enkíma,  néjokí, "Ké iyíé náínosá enkálém natudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí enkíma ajokí,  "émaâ tenágól olêng,  kénáátá áaâr enkáre?"
Népuo enetíi enkáre,  néjokí, "Ké iyíé nátaará enkímá nainosá enkálém natudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí enkáre ajokí,  "émaâ tenágól olêng,  kénáátá áaôk enkíteng?"
Népuo enetíi enkíteng,  néjokí, "Ké iyíé nátookó enkáré nataará enkímá nainosá enkálém natudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí enkíteng ajokí,  "émaâ tenágól olêng,  kénáátá áaôny olkimpáí?"
Népuo enetíi olkimpáí,  néjokí, "Ké iyíé ótoonyó enkíténg natookó enkáré nataará enkímá nainosá enkálém natudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néwalikí olkimpáí ajokí,  "émaâ tenágól olêng,  kénáátá áaâr enkóílií?"
Népuo enetíi enkóílií nájî Paa,  néjokí,  "Ké iyíé náínosá olkímpáí ótoonyó enkíténg naookó enkáré nataará enkímá nainosá enkálém natudung'ó olgosói oteená empuús nainosá enderóni nátulutóyie esuntái é esarng'áb naiboóyie osíwúó le móikúápe otusuláyie olng'anayíoi otaará Goso?"
Énááta éítû iás ínâ.
Néíng'asiakíno Paa eneikunáki peê etayiolokí.
Nélau énájô.
Etayíóloitô inkérâ áajo ninyé nátusuláyie olng'anayíoi otaará Goso.
Néari siî ninyé.
Óre te oó inkúmeishin áainéí.
Píiisúa!
Áíngúáyie intapúka naárropîl.
Óre te oó inkonyék áainéí.
nádol olákútá oyáwua osiwúó.
nádol empuús nashípa.
Óre te enkutúk ái.
náíshiamísham enkáré é enaipósha naisúkut.
náíshamísham olng'anayíoi ómélók.
Óre te oó inkáik áainéí.
náíbung enkáíná inó.
Nétií apá,  nétií olpáyian kársîs olêng.
Kéáta inkíshú,  néata inkerrá ó inkinejí.
Némanya enkóp natíi enkáre nétií inkujít náanyorí.
Káke óre egirá amorúáó,  nétum osiná sápuk,  amû imeáta enkitók.
Óre enkolóng nabô,  egirá atón te entonatá ó olchaní adamishó,  nétum endúáátá.
Néjo,  "tenámátúm enkitók,  náítobíraki kewán."
Néguatu enkitók te olng'osilá léílo shaní.
Óre peê eidíp,  néíbung inkonyék enyéna.
Nédolishóyu.
Néítokí ayang'akí,  nétum enkishúi.
Néshil,  nédol ajo kéíshiaat.
Négil kúng aomón metáa enkitók enyé.
Néísho enchórríbá sídáí naléng.
Néísho isaên ó enkíshílí.
Imasáa pookí é enkitók nayáma.
Néítokí aitobirakí enkají te esárng'ab.
Néomón ínâ kitók enyé ajokí,  "áátásáyia mílikíoo aké eníng'úaa."
Óre éítû élô enkatá náado,  nédol ilmúrrân ínâ kitók.
Néjo,  "káji eikó oltásât óba injí tenétum enkitók sídáí aikó injí?"
Néponu áapurroo.
Néya enkáng enyê.
Négila ílô tásat táu olêng.
Néísinánuo naléng.
Nédol énaa iméídim atotóna métíi enkítok énye.
Néjo,  "tenááta entóki enyé,  majó káítóki aikenú olêng."
Nétum inturkuluoní,  néírriwáa meshómo áaing'oru enkitók enyé.
Néranyakí,  áailejilej,  áashuku.
Óre peê épúo áatum,  néranyakí osínkólio le oó imotónyi: Nákitok,  nákitok,  naguatúno Írá shíáát aláng inkulíe kitúaak pookí Eirríwua iyíóók olpáyian líno peê kiponú áaya enchórríbá inó.
Néísho ninché enchórríbá enyé.
Népuo,  négiróo oldónyó,  néim ilkejék oméyakí olpayíán.
Néíteléíki ínâ shórríbá enkomóm enyé.
Nétum enkíléjíléj te enkíti katá.
Káke enyaáka aké anguarrú enkitók enyé.
Néítokí airriwaá inturkuluoní.
Népuo áarany: Nákitok,  nákitok,  naguatúno Írá shíáát aláng inkulíe kitúaak pookí Eirríwua iyíóók olpáyian líno peê kiponú áaya enkíshílí inó.
Óre peê éíshórî,  népuo áayaki olpayíán.
Néng'amáa enkíshíli te enyorratá sapúk.
Nédamu enkitók enyé natíi kulíe áng'ítie.
Néítadóyio oltáú.
Néítokí airriwaá inturkuluoní.
Népuo áarany: Nákitok,  nákitok,  naguatúno Írá shíáát aláng inkulíe kitúaak pookí Eirríwua iyíóók olpáyian líno peê kiponú áaya enkishúi inó.
Népuo intúrkuluoní enkátá e uní.
Nédoikí irónyi léína kitók.
Néíteru áakurtu inkonyék.
Óre nabô kátá,  néshuko inâ kítok aakú enkóbéí.
Néshuta inkáik ó inkejék ó elúkúnyá.
Néosh enkóp abatatá.
Néíbeleleng'óki olpáyian ínâ kóbéí embátá ó olkejú.
Néítashéyie te embatá é enkáré.
Néítokí intóna áabulaki.
Nébulakí ilng'ósîl,  ó imbénék.
Náa óre peê ékût imbénék osiwúó,  néítayu oltóíló laáíjo olé enkitók náng'uarrú olpayíán lenyé.
Enkopíyia kití ó enkopíyia sápuk.
Inkáík kutíti ó inkáík sapúki.
Enkíné kití ó enkíné sápuk.
Embúku kití ó embúku sápuk.
Enkuenía kití ó enkuenía sápuk.
Ore enkiteng ai naa keji mugie.
Ore tadekenya nareu ekiteng ai meshomo adaa.
Nenya ekiteng engujit ometaraposhuyu.
Kanyor ekiteng ai oleng.
Nikicho ekiteng ai enkare.
Nelep papa ekiteng eton etu elo airag.
Enkíténg ená.
Éísúpat ená kíteng.
Óre dáma naá enkíténg aké énaa inkulíe kíshú.
Kéígúran ailepíé enkáráshá nálô te aí.
Kéígúran siî empíra.
Káke óre kewaríé náa enkíténg é enking'asíá.
Kéítájeu iltúng'áná oótií bátísho.
Néítame iltúng'áná oâs imbáa é enkárrúéísho.
Káke tenínturúkuny nídámisho.
Náa ékíndim inâ kíteng ayéu atábaiki.
Eishúnye enkátiní.
Óre apá te enkâng é Elunyiko,  némanya olpáyian ójî Ndong'a ó enkitók enyé najî Namukhaywa.
Néata inkéra ílê.
Náa intóyie póoki.
Óre enutá Namukhaywa enkéráí enyé e naápishana,  néísikông Ndong'a ajokí,  "Teníu enkáí títo,  náar túá.
Káke teníkííki olayíóni,  nááítóbíraki ósírúa sápuk!"
Óre peê ebáu enkatá náishó,  nélo Namukhaywa enetíi enkáítóyíóní.
Ké entíto o aashû ké enkayíóni ená keráí?
Ilmáo,  entíto ó enkayíóni.
Néjo enkayíóni Mukhwana,  néjo entíto Mulongo.
Néíng'or Mukhwana,  néshipa olêng.
Óre peê édôl Mulongo,  néísinánuo.
Nédol énaa entóki nabô aké éídim ataása.
Néíng'úéíki Namukhaywa enkaitóyioni Mulongo néya Mukhwana áng enetíi olpáyian lénye.
Óre te eng'ídâ kítok néítodôl Ndong'a enkayíóni.
Néshipa olêng néípotu iltúng'áná lé elátíá metíshipakinotó e ínóto é enkayíóni enyé.
Nébulu Mukhwana aakú olbarnóti shíáát naléng.
Nébulu siî nínye Mulongo aakú esiankíki shíáát naléng.
Óre enkolóng nabô egirá áaing'or inkíshú e ménye,  nédol Mukhwana entító shíáát.
"Enâ títo áyíéú náyam," néjokí kewán.
Káke óre peê ejokí peê enyorráa méyamá,  nérany elê sínkólio: "Mukhwana wefwe,  Mukhwana.
So yakhupa omunwa,  Mukhwana.
Nebebula omukhana,  Mukhwana.
Barulaka khulwanda,  Mukhwana.
Nebebula omusiani,  Mukhwana.
Barera mungo muno,  Mukhwana.
Iyeyi yakwa,  Mukhwana.
Iyindi yakwa,  Mukhwana."
Néas enâ aigíl aigíl.
Nélau Mukhwana énáâs.
Nélo enetíi ng'ótonyé Namukhaywa,  néjokí,  "Ánóto entíto shíáát náa káyieu náyam.
Káke kájo aké áíkílíkuan,  nérany osínkólio aigíl aigíl."
Néjo Namukhaywa te enkíputúkuny,  "Ore enajóíto inâ titó te osinkólio náa késipa.
Enkanáshe inó inâ.
Etoíuokí intáí irára ilmáo.
Káke enkayíóni eyíéú pápa líno,  mmê entíto.
Náíng'úaa enkanáshe inó éátâ enkáítóyíóní nááyáu iyíé enetíi papá líno."
Óre peê elikí Mukhwana ményé,  néyiolóu ajó étáásá embáe torrónô.
Néípotu Namukhaywa néíriamári póoki áapuo enetíi enkáítóyíóní áariku Mulongo.
Óre peê ebáú Mulongo áng,  néyiang'akiní enkíné papá lénye ó ilkulíkai payianí.
Néítobirí ósírúa oitútum Mulongo ó inkanáshera enyéna.
Óre peê eishúnye olárî,  néyami Mulongo oláyíóní lé olkínkí kársîs téína latíá.
Néyáki kársísisho ó enchipái kitók olmáréí lenyê.
Intoná náang'as áabulu.
Nébulu intóna edoyíó áapuo atúa inkulupúók.
Nébulu enkáítúbulúi.
Néílepu te átua inkulupúók aipír enkolóng.
Nébulu imbenék é dukúya.
Néadorú empooshóí.
Nédapashú imbenék.
Nébulu intápuka.
Néíbelékenya nená tápuka áaku imbeníá oó ímpóóshô.
Nébulu ilántérera kumók te átua embéné oó ímpóóshô.
Óre apá néígúéna imótonyí.
Néjo kéyíéú olkínkí énaa iltúng'áná ó ing'úési.
Néíkilíkuana áajo,  "káa mótonyî náaku olkínkí?"
Nébuak nábo ajó,  "esídáí,  amû kégol náa sápuk!"
Néany ái,  néjo,  "á-a amû meáta enkopíyia é enkítóó,  náa kébebék oltoiló tenéípotísho."
Néjo ái,  "ninyé eishiaakíno amû kéípur énaa olng'átúny."
Néjo ái,  "á-a amû méídim ashómo te aí te oó ináípuko.
Náa óre olkitók le oó imotónyi náa kénáre néídim ashómo te oó ináípuko."
Néjo áí mótonyî,  "kénáre nááku olkitók amû káíkíshíaan naléng."
Néwalikí ái ajokí,  "íwúása íyie,  nímira olóloshô láng."
Éng'uráki siî íyie,  "kááta nanú inkonyék sapúki aisúl pookí,  kénáre nááku olkínkí."
Nébuaakí inkúlíé áajoki,  "á-a amû ílo íyie oshî airurá tenéílepu enkólong."
Néaku eitú épúo enéádó.
Nébuaku nábo ajó,  "óre ílô óídim ailépa ashómo enáádó te oó ináípuko náa ninyé óaku olkínkí."
Nényorráa póoki.
Néjo émáapé póoki áailep peê kídôl áajo kálo ólo enáádó.
Népuo kúlie te endámâ póoki.
Négiróo oldóínyó oádó aisúl enkóp.
Óre esídáí néílep nínye inkólong'i aré.
Néílep aló shúmátá oldóínyó sápuk.
Káke éílépá nínye olkúrragós inkólong'i uní.
Néítashe aipiraré enkolóng.
Nébuaku enkolepó ajó,  "nánú náílepá aisúl pookí,  néaku nánú olkinkí."
Óre éjóítô enkolepó néjia,  néning olkití tóílo te shumatá ninyé éjóítô,  "Chirri,  chirrri,  chiiirri."
Néjó áíkó injí némanikí enkití mótonyî natoonyikíne inaipúko enyéna.
Néítokí enkolepó aló shúmátá olêng.
Nébúákú ajó,  "nánú óílepá olêng,  néaku nánú olkinkí."
Néítokí inâ kíti mótonyî abúák ajó,  "chirrri,  chirri,  chiiiri,  nánú ninyé náílepá aisúl te póoki,  néaku nánú olkinkí."
Nénauru enkolepó,  nélaikíno anyáaki ailépa.
Nédou.
Káke étódúáá nenâ mótonyí enataasá inâ kíti mótonyî.
Négoro naléng.
Néanyu póoki metábau peê eputú inkopír pookí.
Káke óre peê édôl inâ mótonyî ajó etagórote inkúlie,  néjing atúa engúmótó oó ilasúriaa.
Néítanapí oltílo peê étôn arríp ínâ gúmótó peê eibúng tenépuku.
Káke etadálua enkólong néírowúaju.
Néírura oltílô.
Népuku inâ mótonyî néísik.
Óre peê édôl ajó eshomó,  nékurru oltílô naléng.
Néaku kewaríé aké epukú aing'orú endáa.
Óre dáma néírura aisudorí.
Etíi oltúng'áni léméyíéú némany enetíi kúlikáí tung'aná.
Némeyieu siî enkitók enyé nébaikí kulíe áng'ítie.
Óre enkolóng nabô nélo ashét enkáng enyé te entîm,  tenélakuaníki kulíe áng'ítie.
Óre énaaké,  kélo te enkákenya néshukúnye te enkéwarie.
Óre enkewaríé nabô néímutie nélotu te empólôs é enkewaríe.
Nédol néyiolóu olng'ójine enaasíta ilô túng'ání.
Óre nabô olóng,  nélo olng'ójine aoshiósh kútúk ají peê eboluní.
Nébol enkítok kútúk ají amû kéjo ké olpayíán lenyé.
Néípidóki olng'ójine enkitók némut.
Óre peê eshukúnye ilô túng'ání áng,  nédol ajó étúmútá olng'ójine enkitók enyé.
Nélau énájô.
Etaásate kuná póoki te enkárakí enéméyíéú néshularé kulíkai túng'áná.
Nele Lekishon.
Eipoto Lekishon oldia lenye.
Eiriamari shoo.
Eirowuaja enkolong'.
Neinepu pokirare esumash we ngure.
Eshomo aing'oru enkare.
Neiminie inkishu.
Eishirita Lekishon.
Eloito aang' woldia lenye.
Alda!
Noona nkishu tiang'!
Nétií apá, nétií olkédî ójî Anansi.
Náa éíturuai méídim ateyíera endáa enyé.
Néaku kéimiimáa indaikí naáteyierâ ilkúlikáí anyá.
Óre nabô olóng egirá agiroó enkají é enkitejó, néíng'úaya olng'úsíl lé endáa sídáí nayíeríta enkítejó.
Néng'elikí ínâ ají.
Káké étón éjôn inâ dáa.
Néjokí enkítejó, “óre kirreshú endáa meó, máísujá kunâ tokitín.” Néjokí Anansi, “kááta esíáai sápuk náyíéú náng'ás aás.”
Néíkilíkuan enkítejó ajokí, “ámaâ tenéku endáa, káji áíko tenáípótoki?” Nédamisho Anansi, néjokí, “óre amû kááta esíaai náyíéú náídip, káéníki embornóti emotí te enchotó nábo náítóki aenikí enkejú áí te enkái shotó.Óre peê ekú endáâ níkíyíéú níkímpot nímbung ayietú ínâ bornóti.
Násiekú.” “Nédol enkítejó ajó endúátá sídáí inâ.Néas ínâ.”
Néítoki atúm iyekényi eyierishó.
Néíng'úáya olng'úsíl le oó ímpóóshô eyierá.
Néjokí iyékenyí Anansi, “óu mátang'ar endáa amû étáá kéku.” Káké etiáka Anansi iyekényi, “óre amû kááta esíaai náyíéú náídip, káéníkiembornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú.” Nédol iyékenyí áajo endúátá sídáí inâ.
Néas ínâ.
Néíng'úaya Anansi olng'úsíl le oó inkuashên.
Néípot olchóre lénye olbitír ajokí, “óu táanyú kunâ kuashên meóto peê kínyâ.
Inkó enkurtét íng'oling'olá.” Néjokí Anansi, “óre amû kááta esíaai náyíéú náídip, káéníki embornóti emotí te enchotó nábo náítóki aenikí enkejú áí te enkái shotó.
Óre peê ekú endáâ níkíyíéú níkímpot nímbung ayietú ínâ bornóti.
Násiekú."
Nédol olbitír ajó endúáátá sídáí inâ.
Néas ínâ.
Óre éjô Anansi ábáíki oreyíet, eenikíno inkejék pokíra ísíet imotíook é endáa.
Óre ínâ kátá aké, néning peê eyietarí enkejú nabô.
Néyiolóu ajó eó endáâ é enkitejó.
Néítokí aníng enkejú e aré peê eyietarí, néítokí aníng ene uní, ó énê ong'úán, ó énê imíet, ó énê ílê, ó énê naápishana, ó énê ísíet.
Néaku imeáta enkejú néméyíétítai.
Néyietu aishír páa meáta oltung'áni oning'íto.
Néyíetá inkejék, néronkenú.
Káke etudúng'ote imbornót náenikíno inkejék.
Nésulakíno Anansi atúa enkáre airopijé emíón oó inkejék.
Káke eitú eshukó inkejék áabayu énaa oshî aké.
Nébik áâ rónkéní.
Némitikí enkúrruna Anansi eitokí aló anyáendáa oó ilchoréta lenyéna.
Ore apa aa enkiti tito Naserian, naa keirragie apa ng'otonye meirurayu tesos.
Enkanashe e ng'otonye apa naitobirua ena sos te oo imbenek o oltukai.
Keata ina sos emua pile, empus o enanyori.
Kepaasha o kulie sosi naata ng'oto Naserian te aji.
Ore auluo e enkang oo Naserian naa ketoyio, neirowua netii isoito.
Naa ketii inkolupani, ilkendin o ilasur.
Kake eitu aikata eony Naserian kuna kukuni torrok.
Néjo ng'otonyé, “Ore enâ sôs náa kérrip Naserian arishíé bátisho.”
Óre Naserian náa enkéráí ng'ên.
Néyiolóu enetíi olchórrô ótaaná lémegut.
Néyiolóu enetíi enkáji é kókó lenyé.
Kélo oshî inkatítin kúmok aók kulé é entamés te enkáji é kókó lenyé.
Óre enkolóng nabô négolikí.
Néípang ajó áló enkají é kókó lenyé káke eitú ebayá.
Etapong'óri te oó ildóínyo.
Néureishóyu Naserian.
Néton te entonatá ó orététí aanyú oltung'áni oretú.
Néírura néíteru aidetidét.
Injí eikunári enkidetídet: Egíra airrág te esôs énye.
Néíng'orita enkítok naáíjo kókó lenyé.
Nényimo enkítok néísho enkúkúrí natíi kúle é entamís.
Néjo Naserian áítóríoo enkáíná angamú kulé, néputúnye te oó injô.
Nébol Naserian inkonyék enyéna máákútití.
Óre peê eing'ór shúmátá, nédol emótonyî pûs te shumatá ninyé natíi olng'ósílá.
Óre peê einyotóto Naserian, nélak emótonyî pûs inaipúko arikoó Naserian.
Néírukurukóre emótonyî.
Nébau Naserian ewúéji neórore inkóítoí.
Néítadóyio emótonyî pûs esôs nanyaányukie énê Naserian.
Néjo Naserian ádúmú esôs, nédol irorúát naáíjo ínê ng'ótónyé.
Néítokí adól olchórro lémégút laáíjo oloshî ookúnye enkáré.
Néranyakí olmaréí lénye Naserian peê ebayá áng.
Néyiang'akí enkíné, népej inkírí eshipakíno enchúkúnotó te esérianí é enkéráí enyê.
Néton Naserian te esôs énye anyá eshipakíno oldung'óti lé enkiring'ó.
Káa náíroshi?
Ké lúkunku o aashû enkópíró?
Káa náneneng?
Ké entapúkái o aashû olpáyékí?
Káa kéráí te kúna náíroshi?
Kálo óíroshi?
Ké olpayíán o aashû oltómé?
Káa náíroshi?
Ké enkílo oó isoitó.
O aashû embéné é esimíti?
Káa náíroshi?
Ké enkílo é esukári.
o aashû enkílo oó inkopír?
Nétií apá,  nétií olpáyian ó enkitók enyé.
Néata enkéráí nabô.
Enkayíóni najî Kisirusiru.
Óre enkolóng nabô éírrítítâ Kisirusiru inkinejí,  népolós enkíne enkilâ enyé te emowúó.
Néírriwáa ng'otonyé oldúka peê élô ainyang'ú oltídu peê eripakínye ínâ kilâ.
Nélo Kisirusiru ainyang'ú.
Népik embéné é enkilâ.
Óre egirá ashukó,  nétum inkulíe ayíok naáíguranita empíra oó inkejék.
Néton siî nínye aigurán.
Nédoyio osíntanó te embené,  néímin.
Óre peê ebayá áng,  nélikí ng'ótónyé enataáse.
Néjokí ng'otonyé,  "enkéráí áí,  óre likái kékún tenínyáng'u osintáno,  nírin te enkárdasi."
Néjo Kisirusiru,  "áyia,  átóníng'o."
Óre peê ékényû,  néírriwáa menyé meshómo airritá inkinejí.
Nédamu enatiáka ng'otonyé,  népik enkíné elúkúnyá.
Nékokót enkíne Kisirusiru,  néimu osárge enkomóm.
Óre peê édôl menyé,  néjokí te engórô,  "kánu kenyá ípál emodái?
Te olgósoi oshî eení enkíné,  néyiatarí!"
Néítokí menyé airriwaá osokóni peê élô ainyang'ú enkiring'ó.
Nédamu enatiáka menyé.
Néen enkiring'ó te olgósoi,  néyietáa oméítabáí áng.
Téjo siî íyie ádámú eneteyía inâ kíring'ó peê eitabarí áng.
Óre peê édôl menyé,  négoro olêng.
Néjokí peê éên ilolân aidúr téína âng.
Némut ng'otonyé peê eiriamaríyie enkéráí enyé.
Néshoróo emilánko peê épúo áashetarie áté te enkáji ng'ejúk.
Némanáa te enkatá náado éítû étûm eneshetíé enkají ng'éjúk.
Óre peê émútû,  néjo peê eilepáki olchaní áairrag,  népetáa emilánko.
Óre áâ enakedíé ílô shaní,  néning iltólóíshi te áborí olchaní.
Nédól iléwa ílê ootíu énaa ilárruok,  nénapita ilbeníá.
Néírut olêng ometúsulú enadúóó milánko.
Néosh enkóp.
Néírut iladúóó léwâ,  néísik,  néíng'úaa pookí tókî dúóó naáta.
Nédou Kisirusiru ó ng'ótónyé te olcháni.
Óre peê ébôl iladúóó beníá,  nétum iropiyianí,  ó inkiláni ó ilkárash.
Nétum intokitín pookí naáyieu te enkáji ng'ejúk.
Népuo áashet enkají ng'éjúk.
Nébik téíne te enchípai.
Óre té apa, nétií enkai nájî Nyame.
Néíkenóo inkatinîn pookí te shumatá te átua osánduku lé embáo.
Négoro iltung'aná te áborí amû imeáta inkatinîn naáínosakíno.
Néíkilikuanishóre iltung'aná Anansi, olkéndi ngên.
Népiyayu Anansi enkopitó naporóo aló shúmátá.
Néporóo ometábai, néíkilíkuan Nyame ajokí, “ámaâ, káídim anóto inkatitîn?” Káke etakúénia Nyame, néjokí, “kégol enkínyang'á é kúna atinîn, imíndim ainyáng'u.”
Néíkilikúánu Anansi ajó, “kébaá entókî náínyang'unyíéki?” Néwalikí Nyame ajokí, “íyakáki ing'úési uní naapî, némétúmoyu te póoki wúéjî.
Íyakáki olowuarú kerî opí ilalá énaa eremét, oltímitími óng'ôr iltúng'áná ó olásúráí oijóo iltúng'áná élúlúngâ.” Nékueniyíé Nyame Anansi amû kéyíólo ajó kéísudóro nenâ átinîn áaitobiraki némétúmoyu.
Néshukúnye Anansi.
Nédamu ajó káa éídim ataása peê étûm nénâ ng'úési.
Nédamu ajó óre olowuarú kerî náa kérresh.
Nétur engúmótó nagút, néítoîp te oó imbenék ó ilkújít.
Nélo áng anyá endáa.
Óre te enkákenya, nélo aleenoó orreshét lenyé.
Néínepu olowuarú kerî egirá akokót imártin é engúmótó ajó áílépu.
Néjokí Anansi olowuarú, “óoi íntashó máátáretu olchoré láí.
Írragá te kúna keék peê ááílépunye.” Néírin Anansi ílô owuarú te olkíitâ.
Nénap ayakí Nyame te shumatá.
Óre peê édôl Nyame, nékueniyíé olêng, néjokí, “kóreê nénâ kulíe aré?”
Néshukúnye Anansi enkóp, alotú ayá eng'úes e aré.
Nédamishó olêng.
Nédumu emókór nabóre enkáre, néítokí adung'ú embénéyíó nélo olchaní ománya iltímitím.
Nébukokí enkáré enemánya iltímitím.
Néítoîpie elúkúnyá enyé embénéyíó páa kébukokíno enkáré.
Néípotu iltímitím ajokí, “lótímitím, óotú éng'urá!
Esháíta, néaku éntasiekutú éntijing atúa enâ mókór áí peê míshálúlu!” Óre amû íményôr oshî iltímitím tenéshálú, nékuatu áajing atúa emókór e Anansi.
Néíken Anansi enkútúk é mókór peê méípang iltímitím.
Nénap ínâ mókór ayakí Nyame te shumatá.
Néjokí Nyáme, “páa kóreê enkáí?” Néméékúré áâ sápuk enkúénía é Nyame.
Nédoyio Anansi aló enkóp.
Nédamishó, nédamishó naléng.
Nélau énáâs.
Néíkilikuanishóre enkitók enyé.
Nédumu enchatá, népuo pókíra aré olkejú, enemánya olasuráí.
Óre peê ebayá, néíteru áaishankarra.
Néjo nábo, “kéadó ená sháta.” Néjokí enkái, “imeadó.”
Óre egirá áaishankarra, népuku olasuráí.
Néíkilíkuan ajokí, “káínyoo nágirá aishankárr intáí?” Néwalikí Anansi ajokí, “kágíra aishankarrakí enkitók áí ajokí, kéadó ená sháta te iyíe.
Káke imenyorráa.” Néítokí olasuráí ajokí, “kára nanú olásúráí sápuk, néaku káado aláng ená shatá.
Íntorisiokóki peê idól.”
Néírragie Anansi enchatá aitorisiokí olásúráí.
Páa képudáki ínâ shatá aénaá.
Nénap ayakí Nyame te shumatá.
Nényorráa Nyame ajó éídípá Anansi ataláa esíle enyé oó inkaátini.
Nébol osandúku, néísho inkaátini pookí.
Nédumu Anansi inkaátini néítadóu enkóp ayakí enkitók enyé ó iltúng'áná pookí.
Óre inkaátini náa peê einosakinói némê inaáísudorí te oó isándukuní.
Nélotu olámeyu sapúk enkóp.
Nélau iltung'aná entóki nányâ, metélekú ilkúrruki.
Óre te enkákenya, néyok ilkúrrúki áapuo olchaní otíi empólos ó olkejú áanya ilng'anayíó.
Néshoru áayaki ilmáréíta lenyê te âng.
Néng'uarr Anansi peê étûm siî nínye ilng'anayíó laáíjo lélô.
Nédamu énáâs.
Káa éídim ataása?
Nédamishó Anansi olêng.
Néelie enkorónko iltúli, nédumu enkití motí páa kélo ayiayá ilkúrruki.
Néjoki, “áómón intáí énchoóki enkíma, amû etúá enáai.” Óre epikakiní enkímá, nétonie ilng'anayíó.
Nérep ilng'ánayio iltúli.
Óre peê éíshórî enkímá, néísarrísar te kúrûm aló áng.
Páa kélo atón anyá ilng'anayíó lenyéna.
Káke eitú erapósh Anansi ilng'ánayio óowá.
Néshukúnye.
Néígil aás ínâ.
Óre peê eshukúnye énê uní, némuso ilkúrrúki.
Néíkilíkuan Anansi áajoki, “káji eikunúno enâ kíma néméékúré adé épôk?” Néwalikí ajokí, “kégíra ayé éítû aitabáya.” Káke etiákitâ ilkúrrúki, “kítayioloitô áajo endáa âng íyíéú.” Néjokí Anansi ilkúrruki, “mmê esípátá inâ.” Néíteru adanyá aishír.
Néíng'urrie ilkúrrúki Anansi.
Néíshori inkopír naálotie te aí.
Néíriamári póoki áapuo áanya ilng'anayíó.
Óre edaá, néaku kékerr Anansi ilng'anayíó pookí ajó ilenyéna.
Néaku kébuak ajó, “olaláí ilô, nánú náíterá adól.” Nédumu ilng'anayíó apík olbéné.
Néaku ninyé náata ilng'anayíó néméáta ilkúrrúki.
Néoru ilkúrrúki Anansi inaipúko enyê.
Népuo áaing'uaa etií olchaní.
Néíteru amutú.
Nélau énáâs.
Néjo, “imatón siî tené intarasí.
Káípid aló te aí énaa ilkúrruki.” Néng'as ayáng.
Páa kéípid ajó áló te aí.
Nésulakíno atúa enkáré nabóre ilkínosîn.
Néshipa ilkínosîn olêng.
Meáta oléméyíéú néíteru anyá.
Néíshir Anansi ajó, “óóí éntapaláki.
Árá nabô inyî apá naiminá, néítu áíkata áatumí.
Intáí ilé dukúya lé olmáréí lâng láítérua atúm.” Néíshir olêng oméíng'urríé ilkínosîn.
Néjokí olkínos botór, “ékíyiolóu áajo íra nabô âng teníok enkáré natíi esárng'ab énaa iyíóók.” Néítarasáki emókór natíi enkáre ng'íro.
Néjo Anansi, “eyía énaa enapá naitóbir kóko láí.” Nétur engúmótó te enkéju é síádí, nédany emókór te enkéju é dukúya.
Óre eitaakúno kéokíto, néíbukóri ajíng enadúóó gúmótó natuturó.
Néítaakúno Anansi ajó, “emelók taá amû!” Néjo ilkínosîn, “kírukô taá ajó írá nabô âng.” Néísho ilkínosîn Anansi metáboitarê te enkapuné ínâ kewaríé.
Néjokí Anansi ilkinosîn egirá aimúg, “káínósaki intáí enkatiní áí táaisére tádekenyá.”
Óre étôn éítû éílépû enkólong, néínyeyie Anansi olkinós obô.
Néjokí, “káyieu nálo arikú enkitók áí ó inkéra áainéí peê áaponú áaretoki mainósu enkatiní áí aitobirakí.
Néaku íntalang'áki mashómo lídô kékún arikú étôn éítû einyotóto ilkúlikáí.”
Káke eitú eshipakíno olkínos tenéínyeyíéki tádekenyá olêng.
Káke étásáyíá Anansi ajokí, “táretúóki siî aké amû iyíé ódup ataára enkáré te nánu.” Néíruk olkínos.
Nénap Anansi te enkóriong ometábaikí lídô kékún.
Óre aké peê eitadouní Anansi, néísarrísar aló.
Néjokí olkinós peê erreshú.
Néísik aisudorí te oó inkujít.
Óre énaa enikidôl oshî, étón apáke egirá olkínos aanyú Anansi.
Enkumé ó inkonyék aké enyéna náalió te shumatá é enkáré.
Ormwalimu!
Ormwalimu!
Ormwalimu!
Kayiolo entoki nikisuma.
Kisuma iyie nanu.
Ajo ketai irangi opishana to lekirae.
Ore ole dukuya, oolodo anaa orsarge.
Ositeti anaa ormachungwai.
Ore  enshati ena anyoni naa kedo.
Ormwalimu!
Ormwalimu!
Kaiyolo inche,  intasho matadamu.
Osikiti anaa ormaisuri.
Ore enshati enanyoni naa keisikitoi.
Olonyori anaa ingujit.
Ore ingaitubulu naa kenyori,  orpileeee olerai.
Ketai orpus anaa oloingange.
Ore oloingange teshumata ilkeek naa keipus.
Ooloibor.
Ah!
Ah!
Meetai oranki oibor to lekirai.
Ormwalimu!
Ormwalimu!
Era sidai,  anaa olekirai anaa orkaputi lomwalimui lang naa keibor.
Etae ilkulie rangin leme looti olekirae olorok anaa emotii oree ena tito naa kerok.
