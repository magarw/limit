Kicchu hudang janari kénéh.
“Bagéan nguseup lauk,” cenah bari heuai.
Di jalan ka balong, Kicchu panggih jeung Choru.
Kicchu jeungChoru remen ulin babarengan sapopoe.
Munia ningali Kicchu jeung Choru keur leumpang babarenganbari mawa jeujeur.
“Munia, hayu urang ngala lauk di balong.”
Munia, mikir sakedapan.
“Ih ulah,” ceuk Munia, “mun teu jeung caina, laukna bakalpaéh.”
Munia teu digeuingkeun.
Maranéhna kalah nuluykeun lalampahanka balong.
Kicchu jeung Choru tuluy gék diuk di sisi balong.
Aya lauk ngangkleungdua, nu hiji lintuh, nu hiji begang.
Teu lila, lauk datang deuihiji, anu panggedéna.
Muina ceuleukeuteuk seuri, “Nu éta mah leuwih badag tina sampéan Appa!”
Kicchu jeung Choru nyekél pageuh kana jeujeurna masing-masing.
Ceuk Kicchu téh, “LAUK KURING!”Choru teu éléh, “LAIN... NU KURING!”
Kicchu metot jeujeurna...Choru ogé metot jeujeurna...
PHAAATTT!
Jeujeur duanana potong.BLUG!
Kicchu tijengkang kana galengan.GEJEBUR!
Choru tigejebur ka balong.
Aya naon ieu téh nu sabenerna?
Naon cik?
Kenur jeujeurna ditalikeun duanana!
Naha geuning acan réngsé pancénna?Atuh da ucingna lepat, Bu.
Lamun teu cicing dina tangkal mah, moal kudu nyandak tarajé.
Lamun teu kudu nyandak tarajé mah, moal dioméan heula tarajéna.Lamun teu kudu ngoméan heula tarajé mah, rayi moal kaugahkeun.
Lamun si Adé teu kaugahkeun mah, Ambu moal lumpat kaluar tipawon.
Lamun Ambu teu lumpat ti pawon, sakadang monyét moal lebet ka bumi.
Lamun sakadang monyét teu lebet ka bumi, sadaya kadaharan moal erép dirawes monyét.
Lamun kadaharanana teu erép dirawes monyét,, Abah moal nyandak rotijeung kari ti toko entéh
Lamun Abah teu mésér roti jeung kari di toko entéh, sakadanganjing moal nuturkeun nepi ka bumi.
Lamun sakadang anjing teu nuturkeun Abah mulih, pancén abdimoal dirawes.
Jadi, pancén téh digerewes ku sakadang anjing?
Léres, Bu, ucing nu lepat!
Jaman baheula, para manuk ngayakeun hiji sawala.
Sarua jeung jelema atawa jeung sato séjénna, para manuk ogé hayangeunboga raja.
Tah, saha nya anu kuduna jadi raja?
“Mun Heulang kumaha?
Kuat siga raja.” Ceuk hiji manuk.“Ulah, Heulang mah teu boga rarasaan, lamun disada téhsorana matak nalangsa.” Ceuk manuk nu séjén.
“Atuh Manuk Onta, awakna panggedéna, sorana siga singa.” Manuknu séjén mairan.
“Ulah, Manuk Onta mah teu bisa hiber.
Raja Manuk mah kudubisa hiber”
“Ceuk kuring mah nu pantes jadi raja téhkuring da,” Ceuk Merak, “gumeulis kieu tingalli.”“Silaing mah adigung.” Ceuk Bueuk.“Kuring boga mata nu panggedéna.
Kudunakuring nu jadi raja téh.”“Ulah, silaing mah ulah, Bueuk,” Ceukmanuk-manuk séjén ngajorowok, “apan silaing mah kalah ngampih minangka panonpoé kaluar téh.”
Kabéh teu daék sapuk dina éta sawala.
Tuluy ayahiji manuk pok nyarita, “sing saha anu hiber pangluhurna éta nu jadi raja.”“Sapuk, sapuk.” Ceuk para manuk bari haliber kalangit.
Sakadang Soang nu pangheulana hiber tuluy geleber ka gununganu pangjangkungna sadunya.
Sakadang Heulang mah meunang dua poé hiber muteran puncakgunung.
Sakadang manuk Bangké mah hiber nyanghareupan panon poé meunangtilu poé.
Para manuk hiber paluhur-luhur bari tingjorowok kadangunatéh, “kuring pang luhurna!
Kuring nu jadi raja!” cenah.
Tapi harita, luhureun manuk Bangké kadangu aya sora leutik.
“Pi, pi, pi!
Kuring nu pangluhurna, kuring nu jadi raja!”Horéng éta téh manuk Piit!
Sakadang manuk Piit naék kanajangjang badagna sakadang manuk Bangké.
“Lamun kieu carana mah kuring moal meunang-meunang atuh,” ceukmanuk Bangké bari hiber leuwih jauh ka langit.
Beuki luhur, beuki luhur nepi kateu bisa hiber deui bakating ku leuseuh.
“Kuring nu pangluhurna!
Kuring nu jadi raja!” ceuk sakadangmanuk Bangké.
Tapi handapeun jangjangna manuk Bangké aya hijimanuk leutik susulumputan.
“Pi, pi, pi!
Ieu kuring, manuk nu pangleutikna!
Kuring nu jadi raja!”Manuk Bangké geus teu walakaya bakatingku  lungsé.
Manuk Piit, bari mawa manuk Bangké, hiber turun.
Manuk nuséjén gogonjakan.
Di handap, manuk Goléjra pada muka jangjangna keur nandéan manuk Bangke.
Tapi éta manuk nu cingeus téh barang ningali manuk séjénpada gogonjakan kalah hiber kana liang leutik urut sayang oray.
“Ku panon silaing anu badag éta cik tingalikeun kaluarna si Piittuluy téwak.” Ceuk manuk séjén nitah ka Bueuk.
Sakadang Bueuk anjeucleu nahareupeun liang.
Tapi kusabab haneut panon poé Bueuk nundutan.
Manuk Piit noong tina liang.
Barang ningali Bueuk nundutan,tuluy ngageleber kaluar.
Sakadang Bueuk ngarasa éra lantaran manuk Piit geus hiber teuingkamana.
Nepi ka ayeuna sakadang Bueuk tara néangan kadaharan beurang-beurang.
Pabeubeurangogé lamun geus waktuna saré Bueuk mah sok susulumputan.
Abdi tos ageung.
Abdi ka luar ti bumi nyalira.
Poek pisan!
Aya jalmi di dinya?
Eta saha?
Oh, geuning ngan ucing.
Abdi teu sieun.
Abdi ningal aya anu ageung jeung poek di luar!
Eta naon?
Oh, geuning ngan sumur.
Abdi teu sieun.
Aya sora!
Krik, krik, krik!
Eta naon?
Geuning Teteh anu nuju nimba cai ti sumur.
Abdi teu sieun.
Abdi mireng aya sora lengkah!
Eta saha?
Eta saha?
Pun biang.
Anjeunna nembe mulih ti sawah.
Ayeuna abdi tos ageung.
Abdi teu sieun nanaon.
Sakadang Uncal keur lulumpatan di Leuweung
Sakadang Uncal geus aya hareupeun Sakadang Kelenci.
Sakadang Uncal oge jauh ninggalkeun Sakadang Gajah.
Sakilat Sakadang Uncal ngaluncatan walungan.
Lumpat bari ngaluncatan rembetna akar di leuweung.
Aya batu badag kahalang ku jujukutan.
Bruk labuh Sakadang Uncal Tigatruk.
Sakadang Uncal gogoakan.
Ceurik eueuriheun.
Datang Sakadang Monyet.
Ngurutan suku Sakadang Uncal nu cipanonna ngalembereh.
Sadulurna Sakadang Biruang mangku Sakadang Uncal nu mimiti paler tina ceurikna.
Indungna datang.
"Teu pira batu leutik!"
ceuk indungna.
Ieu dinten munggaran abdi sakola.
Mamah nungtun teras mapah sareng abdi.
"Ayeuna abdi tos ageung," saur abdi.
"Hayu angkat.
"Mamah pageuh nungtunna.
Di caket sakola seueur rerencangan.Aya nu angkatna kana beus.
Aya nu kana mobil.Aya nu kana kareta.
Aya oge anu kana sapedah.
Anu mapah sapertos abdi oge aya.
Abdi sareng Mamah dugi di gerbang sakola.
Mamah ngalesotkeun pananganna.
Mamah ngantosan di luar gerbang.
Abdi kedah lebet nyalira.
Seueur jalmi anyar anu teu dipikawanoh.
Abdi maju salengkah.
Teras salengkah deui.
Tuluy ngareret ka pengker.
Mamah katingal mingkin tebih.
Boa Mamah bakal ninggalkeun?Abdi lumpat nyampeurkeun Mamah.
Geuning abdi tacan ageung.
Mamah ku abdi ditangkeup.
"Mamah, ulah angkat."
Sadaya rerencangan tos lebet ka kelas.
Kantun abdi anu masih di luar.Ibu Guru ka luar teras gumujeng.
Abdi oge sami.
"Rani, Mamah aya di dieu, upami kin Rani ka luar," saur Mamah.Abdi ngalesotkeun panangan Mamah.
Teras Mamah ngagupayan.
Abdi lumpat ka kelasMamah teu kamamana.Abdi bakal sareng anjeunna deui uih sakola.
Naon wae warnakatumbiri?
Beureum
Ieu budak lalaki make baju beureum.
Oren
Dina ieu gambar naon wae anu warnana oren?
﻿Koneng﻿
Dina ieu gambar naon wae anu warnana koneng?
Hejo
Dina ieu gambar naon wae anu warnana hejo?
﻿Biru
Dina ieu gambar naon wae anu warnana biru?
Nila
Dina ieu gambar naon wae anu warnana nila?
Bungur
Bungur teh warna karesep abdi.
Naon warna karesep salira?
Naon wae tujuh warna katumbiri teh?
Jaman baheula aya sakadang kutu nu cicing dina sirah budak awewe.
Saban poe, sakadang kutu nyeuseup getih tina sirah, tuluy gogoleran lamun geus seubeuh.
Hirupna senang pisan.Karunya pisan budak awewe eta!
Manehna teu eureun-eureun gegetret bakat ku ateul!
Hiji poe, Sakadang Kutu ngadenge beja ngeunaan Sakadang Tumila.
Cenah, Sakadang Tumila mah cicingna dina kasur Raja.
"Sigana genah pisan lamun bisa cicing dina buuk Raja," pikir Sakadang Kutu, kabitaeun.
Saban poe, Sakadang kutu nyipta-nyipta genahna cicing dina buuk Raja.
"Buuk Raja mah pasti kandel, lemes jeung ngahiliwir seungit, teu siga buuk budak awewe nu bau jeung kusut ieu..."
Isukna, Sakadang Kutu nyieun kaputusan.
"Geus waktuna neangan imah anyar!
Kuring rek pindah ka buuk Raja!
"Nalika budak awewe keur ulin di buruan, Sakadang Kutu gagancangan indit, ngajleng, tuluy eunteup dina...
... sirah budak lalaki!
Aduh!Untungna, indung budak lalaki teh digawe minangka kusir kareta Raja.
Jadi, nalika budak lalaki eta ditangkeup ku indungna, Sakadang Kutu gagancangan ngajleng kana buuk kusir kareta.
Sakadang Kutu nungguan nepi ka kusir eta indit digawe.
Manehna teu wani nyeuseup getih dina sirah kusir, lantaran sieun kanyahoan.
Mun kanyahoan, bisa-bisa manehna ditindes!
Saban isuk, Raja sok indit ngurulingan karajaan, pikeun ngaroris kaayaan rahayatna.
Barang gek Raja diuk dina kareta, Sakadang Kutu gancang nyeuseup getih tina sirah Kusir.
"Aduh, ateul!"
Kusir gegetret.
Sakadang Kutu kaaclengkeun, tuluy eunteup dina...
... taktak Raja!
Hmmmm.
Baju Raja kacida seungitna.Sanggeus beres ngaroris rahayat, Raja balik ka karaton.
Sakadang kutu ge milu.
Ambuing.
Geuning di jero karaton mah matak betah, beresih jeung sareungit.
Euweuh kebul sakeprul-keprul acan!
Sakadang Kutu surak.
Sakadang Kutu lapar, ti kamari teu dahar.
Untung Raja teh tunduheun, tuluy asup ka kamar.
Ayeuna pisan waktuna!
Sakadang Kutu gagancangan ngagajleng tina taktak kana janggot Raja.
Sakadang kutu kakarayapan, beuki luhur, beuki luhur.
Beuteungna kukurubukan.Tina taktak kana janggot, Sakadang Kutu naek kana ceuli Raja, tuluy nerekel kana sirah...Aduh!
Singhoreng raja teh butak!Deudeuh teuing Sakadang Kutu.
Manehna ngan bisa ceurik luhureun sirah raja nu bolenang.
Abdi teu tiasa ngaput, ucing teu tiasa nyerat, lauk teu tiasa ngiceup...
...babi teu tiasa ngapung!
Anjing teu tiasa joged, sireum teu tiasa maca, gagak teu tiasa nyanyi...
﻿...monyet teu tiasa masak!
Tapi, monyet tiasa ngagulayun!
Gagak tiasa disada, sireum tiasa nyoco, anjing tiasa ngagonggong...
Babi tiasa emam, lauk tiasa ngojay, ucing tiasa luncat, sedeng abdi tiasa maca... ^^
Make irung.
﻿Kuring ngambeu sapatu nu kotor.
﻿Kuring  ngambeu kekembangan nu endah.
Make panon.
Kuring nempo balon hiber, leupas dibawa ku angin ka nu jauh.
Kuring nempo ucing nu gegelehean.
Make letah.Kuring ngasaan cai laut nu asin.
Kuring ngasaan jus jeruk nu amis.
Make leungeun.
﻿Urang sasalaman.
Dinten Minggu, Mamah masihan jas hujan pulas beureum kangge Bayu.
"Mah, kenging teu diangge ayeuna?"
taros Bayu.
"Ulah atuh, Bageur.
Jas hujan mah engke dianggena upami hujan.
Ayeuna mah langit sakieu caangna," walon Mamah.
Dinten Senen, panonpoe moncorong.
"Kinten-kinten dinten ieu hujan moal, Mah?"
taros Bayu.
"Moal atuh, Bayu.
Ulah waka diangge jas hujanna, bilih diseungseurikeun batur," walon Mamah.
Dinten Salasa, langit bengras.
"Mah, iraha atuh Bayu tiasa ngangge jas hujan tea?"
taros Bayu.
"Sanes ayeuna, Bageur.
Tuh, tingal di langit mung aya mega bodas sagumplukan," walon Mamah.
Dinten Rebo, hawa kacida panasna.
"Mah, naha hujan teu cur wae?"
taros Bayu .
"Sakedap deui ge hujan, geura.
Antosan we, Bageur.
Sing sabar," walon Mamah.
Dinten Kemis, Bayu ameng sareng rerencanganana.
"Mah, kumaha pami dinten ieu hujan?
Naha jas hujanna kedah dibantun?
""Teu kedah, Bageur, dinten ieu mah sigana moal hujan.
Mega luhur pisan di langit," walon Mamah.
Dinten Juma'ah, langit angkeub.
"Mah, ayeuna hujan moal?"
taros Bayu.
"Tiasa janten.
Tuh geuning, mega hideung kakalayangan caket pisan," walon Mamah.
Dinten Saptu, kadangu soanten guludug."Jeleger!
""Mah, eta teh soanten guludug?
Sakedap deui hujan, nya?"
taros Bayu.
Teu lami ti harita, gebret teh hujan.
"Asik, aya hujan, aya hujan!"
Bayu ngarengkenek bari lumpat ka luar.
"Bayu," Mamah ngagentraan bari ngudag.
"Ieu jas hujan tea, sanes bade diangge?"
RATU BADAG
Ratu Badag boga anjing ngaranna Si Tumang anu kacida begang.
Manehna jeung Si Tumang rek jalan-jalan.
Si Tumang nenjo aya manuk tuluy diudag saharita.
Raja Badag oge kabeberag tuluy ngudag Si Tumang.
Poe ka poe maranehna terus lumpat.
Kesang ngoprot balas ngugudag.
Bruk!
Ratu nubruk Si Tumang.
Katewak.
Ayeuna Ratu Badag teh jadi lenjang balas lumpat ngudag Si Tumang.
Kacasoca Enin teu weleh ical.
"Di mana Enin nyimpenna, nya?"
kitu pokna.Upami teu nganggo kacasoca, Enin teu tiasa milarian kacasocana.
Ku kituna, Enin meryogikeun abdi.
Kanggo janten socana, sangkan tiasa mendakan kacasocana
Kalan-kalan kacasoca Enin aya di jamban.Atanapi di kamar.
Malahan mah kalan dina mastakana Enin.
"Enin," saur abdi, "kacamatana aya dina mastaka Enin!"
"Euleuh enya!
Bodor pisannya Enin.
Hatur nuhun, Neng Richa," saur Enin bari seuseurian.
Tapi ayeuna, abdi teu tiasa mendakan kacasoca Enin.Tacan.
Abdi tos milarian kamana-mana.
Ka tempat anu teu biasa oge.
Dina mastaka Enin, di jamban, dina lomarina, jeung dina luhur lomari Puja.
Upami kitu, abdi bakal janten detektif anu pinter.Abdi bakal milarian terang naon wae anu dilakonan ku Enin sadinten ieu.
"Enin teu seueur ngalakonan nanaon dinten ieu mah.
Mung tadi aya Ibu Veena ka dieu.
Anjeunna resep pisan ngobrol!
Lajeng eueut ci enteh babarengan.
Teras diseepkeun sadayana laddoo kenging ngadamel Mamah hidep," saur Enin.
Saur Raju, "Enin sibuk pisan dinten ieu.
Anjeunna nyerat surat ka Ketua Menteri ngeunaan pangsiunna."
Saur Mamah.
"Enin ngobrol lami pisan sareng Bibi.
Teras, anjeunna ngarajut acuk haneut kanggo Raju tuluy angkat jalan-jalan.
"Ayeuna abdi kenging seueur pituduh.
Abdi enggal-enggal milari kacasoca Enin di tempat-tempat enggal di rorompok.
Geuning kacasocana pabeulit sareng beunang wol, di caket pulpen, di handap telepon, di luhur meja.
Abdi oge mendakan sesa laddoo.Kanggo milangkala Enin salajengna, abdi bade nabung kanggo meser kacasoca tambihan.
Maung teh sato gagah tur dipikasieun.Tapi jadi maung teu salawasna genah.
Lantaran awakna gede jeung beurat,maung sok hese neang kadaharan.
Tina dua puluh kali moro, biasana maungukur sakali beubeunangan.
Saban maung asup ka jero leuweung...KHAU!
KHAU!
KAAAK!Monyet disarada ngabejaan babaturanana.KHAU!
KHAU!
KAAAK!
AYA MAUNG!
AYA MAUNG!
AWOOOOO!
HAWOOOOOO!Kidang ge disarada, ngabejaan babaturana sangkan gancang lumpat.
AWOOOOO!
HAWOOOOOO!
AYA MAUNG!
AYA MAUNG!
OOW!
OOW!
OOW!Kitu ceuk peucang, ngabejaan babaturanana.
OOW!
OOW!
OOW!
AYA MAUNG!
AYA MAUNG!
Saban maung asup ka jero leuweung, sakabeh pangeusi leuweung langsung birat, nyarumput neangan tempat nu aman.AUUUUUMMM?
AUUUUUUMMM?Maung colohok.
Kamarana sasatoan di leuweung?
Bebe Embe kebluk pisan.
Bebe Embe mindeng digelendeng ku Mang Jaya, dununganana.
Hiji poe, Api Sapi nanya.
"Bebe, kunaon maneh katempo sedih?
"Bebe Embe nembalan.
"Kuring teu bisa hudang isuk-isuk.
Antukna, Mang Jaya mindeng nyarekan.
Daek teu anjeun nulungan, ngahudangkeun kuring isuk-isuk?
""Heg," tembal Api Sapi.
Isuk-isukna, Api Sapi disada tarik pisan gigireun kandang Bebe Embe.
Tapi Bebe Embe angger sare.
Hiji sore nalika mulang ti wahangan, Bebe Embe panggih jeung Aja Anjing.
"Kuring kacida keblukna.
Daek teu anjeun nulungan, ngahudangkeun kuring isuk-isuk?"
tanya Bebe Embe.
"Heg," tembal Aja Anjing.Isukna, Aja Anjing ngagogog tarik pisan gigireun kandang Bebe Embe.
Tapi Bebe Embe angger sare.
Sore sejenna, Bebe Embe panggih jeung Aam Hayam.
"Anjeun sok kongkorongok, pan?
Daek teu anjeun nulungan, ngahudangkeun kuring isuk-isuk?"
tanya Bebe Embe.
"Heg," tembal Aam Hayam.Isukna, Aam Hayam kongkorongok di luhureun awak Bebe Embe.
Tapi Bebe Embe angger sare.
Sore sejenna deui, Bebe Embe panggih jeung Aga Gagak.
"Aga, anjeun daek teu nulungan, ngahudangkeun kuring isuk-isuk?"
tanya Bebe Embe.
"Heg," tembal Aga Gagak.Isukna, Aga Gagak kakaokan ngahudangkeun.
Tapi Bebe Embe angger sare.
Bebe Embe kacida sedihna.Isukna, basa Bebe Embe keur ngaguher, aya laleur eunteup dina irungna."Haaacciiiiihhh...!
Hacciiiihhh...!"
Bebe Embe ngorejat hudang.
"Euleuh-euleuh!
Kuring teu kebluk deui!
""Pan dihudangkeun ku kuring," tembal laleur.
"Aduh, nuhun, Laleur.
Daek teu anjeun nulungan, ngahudangkeun kuring saban isuk?"
tanya Bebe Embe.
"Heg," tembal laleur.Bebe Embe kacida bungahna.
Ti saprak harita, manehna teu kebluk deui!
Kicchu hudang janari kénéh.
“Bagéan nguseup lauk,” cenah bari heuai.
Di jalan ka balong, Kicchu panggih jeung Choru.
Kicchu jeungChoru remen ulin babarengan sapopoe.
Munia ningali Kicchu jeung Choru keur leumpang babarenganbari mawa jeujeur.
“Munia, hayu urang ngala lauk di balong.”
Munia, mikir sakedapan.
“Ih ulah,” ceuk Munia, “mun teu jeung caina, laukna bakalpaéh.”
Munia teu digeuingkeun.
Maranéhna kalah nuluykeun lalampahanka balong.
Kicchu jeung Choru tuluy gék diuk di sisi balong.
Aya lauk ngangkleungdua, nu hiji lintuh, nu hiji begang.
Teu lila, lauk datang deuihiji, anu panggedéna.
Muina ceuleukeuteuk seuri, “Nu éta mah leuwih badag tina sampéan Appa!”
Kicchu jeung Choru nyekél pageuh kana jeujeurna masing-masing.
Ceuk Kicchu téh, “LAUK KURING!”Choru teu éléh, “LAIN... NU KURING!”
Kicchu metot jeujeurna...Choru ogé metot jeujeurna...
PHAAATTT!
Jeujeur duanana potong.BLUG!
Kicchu tijengkang kana galengan.GEJEBUR!
Choru tigejebur ka balong.
Aya naon ieu téh nu sabenerna?
Naon cik?
Kenur jeujeurna ditalikeun duanana!
Urang sadaya angkat ka Pekan Raya Dasara.
Bapa mangmeserkeun Chintu kacamata.
Mamah mangmeserkeun abdi topi warna biru langit.
Ade dipangmeserkeun gulali.
Basa bade uihkeun, aya angin tarik pisan teras ngahiberkeun topi abdi.
Topi abdi nyangsang dina tangkal Pipal.
Abdi nangis tuluy teu ngiring emam.
Wengina aya bulan.
Bulan neuteup topi abdi anu nyangsang dina tangkal Pipal.
Saterasna eta bulan nyobi nganggo topi abdi.
Anjeunna seuri bungah.
Abdi oge janten seuri.
Enjingna nalika uih sakola, Mamah mangmeserkeun topi anyar warna beureum caang.
"Bulan anu ngirim ieu topi," saur Mamah.
Wengi eta, Bulan sareng abdi nganggo topi teras seuri babarengan.
Urang duaan kalintang bagjana.
Saur anjeun naha Panonpoe peryogieun topi?
Cik tebak topi mana anu ku abdi anggo dinten ieu?
﻿
Abdi gaduh seueur réréncangan.
Aya réréncangan anu leuwih sepuh.
Aya réréncangan anu leuwih anom.
Aya réréncangan anu tos sepuh.
Aya réréncangan anu alit kénéh.
Aya réréncangan anu buntutan.
Aya réréncangan anu teu aya sukuan.
Aya réréncangan anu ngapung.
Aya réréncangan ngojay dina cai.
Jeung buku ogé réréncangan.
Tapi réréncangan nomer hiji saha nya?
Saha nya?
Saha nya?
Mamah abdi!
!
Abdi gaduh rerencangan.
Anjeunna aya di bumi abdi.
Nalika abdi bagja, anjeunna oge bagja.
Nalika abdi nangis, anjeunna oge nangis.
Tapi, abdi teu tiasa mireng sorana.
Rerencangan abdi aya dina eunteung.
"Hayu ka luar," saur abdi, "Cuang ameng."
Anjeunna teu ka luar.
Abdi sedih.
Teras bobo.
Dina ngimpi, anjeunna ka luar tina kaca.
Urang duaan bagja.
Urang duaan ameng, lulumpatan, tuluy gogorowokan babarengan.
Nalika abdi nyarios ka anjeunna, anjeunna oge nyarios ka abdi.
Enjing-enjing, rerencangan abdi uih deui kana eunteung.
Tapi abdi teu nanaon.
Urang bakal ameng deui dina impenan.
"Mamah tos teu tiasa ngais deui hidep, Shanu!
""Hidep tos ageung!"
"Teu kenging angkat sakola nyalira, Shanu!"
saur Bapa.
"Hidep alit keneh!"
"Teu kenging bobo dina ranjang Dede, Shanu!"
saur Aki.
"Hidep tos ageung!"
"Hidep tacan kenging ngais Dede ka taman, Shanu!"
saur Enin.
"Hidep alit keneh!"
Shanu bingungeun.
Abdi teh tos ageung atanapi alit keneh?
Tos ageung dugi ka teu tiasa nganggo deui gaun kayasna anu kaalitan.Alit keneh sareng teu tiasa ngadamel kueh dina kompur.
Tos ﻿ageung﻿ sareng teu kenging deui naek kana tonggong Aki.﻿﻿Alit ﻿keneh sareng tacan kiat ngais Dede.
Teras naon anu tiasa ku abdi lakonan?
Shanu panasaran.
Mamah gumujeng teras nyaur, "Hidep tos ﻿ageung ﻿sareng wios angkat ka sakola."
"Hidep ﻿alit ﻿keneh sareng wios nyuhunkeun digandong ku Bapa."
"Hidep tos ﻿ageung﻿ sareng tiasa ngarencangan Aki jalan-jalan."
"Teras kumargi hidep ﻿alit ﻿keneh, seueur dongeng nu endah kanggo hidep," saur Enin.
"Hidep sampurna tur ngalengkepan ieu kulawarga!"
saur Mamah, Bapa, Aki sareng Enin, bari nangkeup Shanu.
"Ibu!
Aya kalong lebet kana panci!"
Umar gogorowokan."Husss!
Hussss!"
Ibu ngagebah.
"Sigana lebet tina jandela ieu!"
"Ibu, kalongna kaluar tina panci!
Sigana kalong teu sedepeun sop!"
Kalong muih di pawon.
Geleber ka ditu.
Geleber ka dieu.
Umar sieun pisan.
Umar nyumput di kolong meja.Crot!
Purucut!
Kalong ngaluarkeun eusi peujitna.
"Ulah sieun," saur Ibu ngupahan Umar.
"Kalongna ge pasti hoyongeun kaluar."
Ibu mareuman lampu, mareuman kipas, teras mukakeun jandela.Umar nyempod ningalikeun.
Geleber!
Kalong ngabelesat muru jandela nu muka.
Umar nuturkeun kalong.
"Ulah ameng ka pawon Umar deui, nya!"
Angeun sop kapaksa kedah dipiceun.
ULAH SIEUN KU KALONG!Kalong teh lain sato nu resep cicing di jero imah.
Kalong hirupna di jero guha, di para, atawa dina tatangkalan.
Sarena ngagulantung.Lamun aya kalong nu sasab asup ka imah, ulah sieun.
Conto polah ibuna Umar: pareuman lampu, pareuman kipas, bukakeun panto jeung jandela, tuluy tungguan.
Engke ge kalong kaluar sorangan.
Abdi tos ageung.
Abdi tiasa babantu.
Uih sakola, abdi ngahuapan pun adi.
Anjeunna resepeun pisan.
Dinten pere, abdi mantuan Mamah siap-siap angkat damel.
Unggal sonten, abdi mantuan Bapa di tokona.
Mung aya waktosna Mamah nyarios, "Atoslah, teu kedah mantuan Mamah!"
Sakapeung Bapa nyarios, "Nuhun pisan, tapi teu kedah mantuan dinten ieu mah."
Sakapeung abdi dipiwarang calik wae di hiji tempat.Abdi resep maca buku!
Abdi resep mantuan pun nini.
Anjeunna sok ngadongeng.
Pun adi alit keneh.
Teu tiasa mantosan sakedik-kedik acan.
Abdi mah tos ageung.
Abdi tiasa babantu.
Chika teh budak pangguligahna di antara barudak sejenna.
Manehna murid pangguligahna di kelas.
Malah, manehna jelema pangguligahna di sakuliah dunya.
Chika teu bogaeun babaturan.
Taya saurang ge nu daek ulin Chika.
Naha?
Lantaran di luhureun sirah Chika aya gundukan runtah luhureun nu kakalayangan.
Di jero gundukan eta aya kulit jeruk jeung bungkus kueh.
Cocooan urut jeung sesa nyeukeutan patlot.
Botol pelastik jeung kantong keresek.
Jeung rea-rea deui.
Gundukan runtah eta digembrong laleur.
Taya saurang ge nu daek ulin jeung budak awewe nu ditutur-tutur gundukan runtah luhureun sirahna.Kumaha lamun aya cangkang cau murag kana sirah?
Ih.
Gila.
Chika teu bisa miluan ucing sumput deui lantaran runtah eta katingali ku sasaha.
"Urang ameng, yu?"
ceuk Chika ka Mita.Mita kalah lumpat.
"Nambut panyeukeutan patlot," ceuk Chika ka Dewi.
Dewi kalah ngajebian tuluy buru-buru pindah diuk jeung Dian.
"Ulah miceun cangkang cau dimana wae!
""Piceun bungkus kueh kana wadah runtah!
"Chika tara ngadenge.
Manehna miceun runtah dimana bae.
Hiji poe, indung Chika keuheul.
"Ulah miceun runtah dimana bae, bisi engke ditutur-tutur runtah!
"kitu ceuk indung Chika hiji poe.Dibejaan kitu teh, Chika ukur seuri.Tapi isukna nalika hudang sare, Chika ngambeu bau segak jeung ngadenge sora laleur tinghariung luhureun sirahna.
Enya bae.
Aya runtah nu nunutur Chika, ngalayang luhureun sirahna.
Chika lumpat bakating ku sieun.Tapi runtah eta nuturkeun.Chika nyokot sapu tuluy ngeprukan runtah sina nyingkah.Tapi runtah eta teu daekeun indit.
Sagala cara geus dicobaan.
Chika jejeritan nyarekan runtah.
Malah, gundukan runtah eta kungsi dibalangkeun kana carangka.
Tapi runtah eta balik deui, ngalayang luhureun sirahna.Chika guligah.
Sedih pohara.
Hiji poe, Chika nempo Doni ngalungkeun cangkang cau ka jalan.Chika teu resep.
Naha Doni  teu ningali runtah luhureun sirah Chika?"Hey!
Ulah miceun cangkang cau ka jalan, bisi aya nu tiseureuleu!"
ceuk Chika.Doni sieun ningali runtah luhureun sirah Chika.
Manehna buru-buru mulung cangkang cau, tuluy diasupkeun kana carangka runtah.
Isukna, gundukan runtah luhureun sirah Chika ngurangan.
"Naha bisa kieu?"
pikir Chika.Sorena, Chika nempo Bi Wiwi miceun kantong keresek.
"Bi Tati, ulah dipiceun kantongna, pan tiasa diangge keneh!"
Bi Wiwi mulung deui kantong keresek tuluy gura-giru indit.Isukna, gundukan runtah luhureun sirah Chika mingkin ngaleutikan.
Chika imut.
Manehna ngarti ayeuna mah.
Ti harita, lamun aya babaturanana nu sambarangan miceun bungkus kueh atawa sesa nyeukeutan patlot, Chika buru-buru ngabejaan sangkan miceun runtah kana tempatna.Manehna ge sok mulungan runtah nu pasolengkrah di jalan, milu beberesih.
Lila-lila, kampung Chika jadi asri.
Gundukan runtah dina luhureun sirah Chika ge mingkin ngaleutikan.Nepi ka hiji poe, runtah nu kakalayang luhureun srah Chika leungit sapisan.Chika kacida atohna.
Chika tara miceun runtah sambarangan.Chika resep pisan nempo kampungna jadi beresih.Tapi nu paling utama, manehna sieun gundukan runtah balik deui, kakalayangan luhureun sirahna.Bisa wae, pan?
NGEUNAAN RUNTAHCikan, kamana inditna runtah nu ku urang dipiceun saban poe?
Henteu, henteu kakalayangan luhureun sirah.
Runtah nu dipiceun eta bakal diakut ka tempat pamiceunan runtah.Saupama urang miceun runtah sambarangan, misalna kana kamalir, runtah eta bisa numpuk tuluy mendet cai, tuluy digembrong laleur.
Antukna panyakit bakal mahabu.
Dimana usum hujan, runtah nu mendet eta bisa ngalantarankeun banjir.
KUMAHA CARANA SANGKAN TAYA RUNTAH NU KAKALAYANGAN LUHUREUN SIRAH- Ulah miceun runtah dimana bae.- Piceun runtah kana wadahna.
- Upama aya barang nu bisa dipake keneh, misalna kantong keresek, ulah dipiceun.
Tilepan masing rapih, tuluy simpen.
- Mun balanja atawa jajan, ulah hayang sagala dipelastikan.
Sania kacida bingahna.
Dinten ieu yuswana genep taun pas!Bapa tos jangji ngayakeun pesta ulang taun.
Sania ge tos ngondang rerencanganana, nyaeta Arman, Zanet, Arum, Yudi, Kiki, Mirna, Prita, Rohan, sareng Deni.
Tok tok tok!
Saha eta?
Geuning Mirna.
Mirna nyandak kado nu ageung pisan.Tok tok tok!
Tok tok tok!
Teu liren-liren.
Tok tok!Salapan rerencangan Sania sarumping sadayana.
"Hayu urang ucing sumput!"
saur Sania.Sania resep pisan ucing sumput sabab tiasa nyumput lami pisan.
Kapungkur basa ucing sumput, Mirna kantos milarian Sania dugi sajam langkung!
"Nu ulang taun kedah janten ucing!"
Prita ngajorowok.
Tok tok tok!
Saha nya?
Singhoreng Pa Dandi, bapana Yudi.
Dangdosanana rapih, bangun bade angkat-angkatan.
"Bapa aya rapat ngadadak di kantor.
Yudi kapaksa kedah uih ayeuna kumargi engke teu aya nu ngajemput.
Wilujeng tepang taun, Sania," carios Pa Dandi.
Yudi kapaksa amitan ka nu sanes bari katingal sedih.
Sania ge sedih.Ayeuna rerencanganana kantun dalapan urang.
"Hayu atuh!"
ajak Prita nu teu katingal sedih.
"Urang ucing sumput tea!
"Sania ngadelek ka Prita.
Tapi teu lami, Sania teras meungpeun bari ngetang dugi sapuluh.
Ucing sumput dikawitan!
"Hiji, dua, tilu..."Kiki enggal-enggal ngarengkol dina lebet karpet.
"Opat, lima, genep..."Prita nerekel kana lomari barang.
"Tujuh, dalapan, salapan..."Arum ngaberetek ka luar.
Dalapan urang kedah dipilarian!
Sani kukurilingan di bumi, milarian rerencanganana.
Teu lami, sampean Sania titajong kana karpet."Aduh!"
Sania reuwas."Aduh!"
aya soanten ti lebet karpet.
"Hong Kiki!"
Sania ajrut-ajrutan.Kantun sabaraha urang deui nu tacan kapendak?
Tujuh!
"Guk guk guk!"
anjing Sania lebet ka rohang tengah bari ngagusur simbut kayas.
Di pengkereunana aya Zanet nu ngabedol simbut.
"Gogog baong!
Dasar baong!"
jorowok Zanet.
"Hong Zanet!"
saur Sania bari seuseurian.
Kantun sabaraha urang deui nu tacan kapendak?
Genep!
Sania lebet ka kamar.Teu aya sasaha di handapeun kasur.Teu aya sasaha di lebet koper.
"Haciiiihhh..." ujug-ujug kadangu soanten nu beresin.Sania muka lomari acuk.
"Meni seueur kebul di dieu mah," Arman samutut.
"Hong Robi!
Hong Arman!"
Sania keprok.Kantun sabaraha urang deui nu tacan kapendak?
Opat!
Sania naek ka loteng.
Aya kalangkang nu oyag-oyagan pengkereun bak cai.
Ku Sania dicaketan."Meong!"
Ujug-ujug aya ucing lumpat ka handapeun popoean.
Di caket popoean, aya tumpukan sepre nu ngalumburuk.
"Hong Deni!"
Sania jojogedan.Kantun sabaraha urang deui nu tacan kapendak?
Tilu!
"Huss, huss!
Ka ditu!"
Aya naon?
Sania enggal-enggal lumpat ka kebon.
Di pengkereun pot kembang nu arageung, Sania ningal dua murangkalih istri nuju pahibut ngagebahkeun engang.
"Hong Arum!
Hong Mirna!
"Sabaraha urang deui nu tacan kapendak?
Hiji!
Kaambung seungit kueh ti lebet bumi.
Patuangan Sania kukurubukan.
"Sania, hayu ngeureut kueh ulang taun!"
mamahna Sania ngagentraan.Rerencangan Sania teras nyanyi "Selamat Ulang Tahun.
""Licik ah," ujug-ujug aya soanten ti palebah panto.
"Abdi tacan kapendak nyumput dimana!"
"Hong Prita!"
saur Sania bari gumujeng.
Arum nyikikik.
Zanet seuseurian.
"Awas nya, kalah nyeungseurikeun," Prita ugal-ugil dina lomari.Bluk!
Prita ngagubrag tina lomari barang, ninggang bantal.
Sania ngasongkeun sakeureut kueh kangge Prita.
"Nuhun," Prita imut.
"Wilujeng tepang taun, Sania.Sania oge imut.
"Sawangsulna.
"Sabaraha urang deui nu tacan kapendak?Enol!
Sadayana tos kapendak!
DIAJAR CACANDAKANSALAPAN urang rerencangan Sania sumping.
Yudi kedah uih, janten SALAPAN DICANDAK HIJI kantun DALAPAN.
Upami diseratkeun, janten kieu:9 (rerencangan) - 1 (Yudi) = 8 (rerencangan deui)
Waktos nu kapendak kantun GENEP urang deui, Sania ngahongkeun Robi sareng Arman.
GENEP DICANDAK DUA kantun OPAT.
Upami diseratkeun, janten siga kieu:6 (rerencangan) - 2 (Rohan sareng Arman) = 4 (rerencangan deui).
Urang ge tiasa ngetang barang sanesna ku cara kitu.Upami aya 9 suuk, teras dicandak tilu, kantun sabaraha?9 (suuk) - 3 (suuk) = ................. (suuk deui)Upami aya 8 artos kencring, teras dicandak 4, kantun sabaraha?8 (kencring) - 4 (kencring) = ................ (kencring deui)Gampil, pan?
Satia budak mijah, teu daek cicing.Gawena lulumpatan, luluncatan, jujuralitan jeung gugulitikan...Tuluy labuh!
"Calik sakedap mah!"
saur Apa.
"Lamun geubis, lepat nyalira," saur Teteh.
"Kade bisi aya nu peupeus!"
saur Aki.
"Ulah ngaganggu nu sanes di kelas, Satia!"
saur Bu Guru.
Tapi kumaha atuh?Panangan jeung sampean Satia angger teu daek cicing.
Ayeuna Ahad, dinten nu pangdipikaresepna ku Satia.Saban Ahad, Satia ngiring ka Ibu nu damel di sawah.
Sawah teh tebih pisan.
Jalanna pungkal-pengkol,mapay rembet mapay tegalan, ngalangkungan leuweungsareng susukan.
Satia acleng-aclengan nurutan kelenci, lumpat nurutan kidang.
"Kade, taneuhna belok!"
saur Ibu.
Satia kakarayapan nurutan titinggi, kukurusukan dina jukut nurutan oray.
"Kade bilih aya eurih!"
saur Ibu.
Satia gugulayunan nurutan lancah, acleng-aclengan nurutan monyet."Yuhuuuuuuu...!"
Satia atoh pisan.
"Kade tigedebut!"
Ibu ngawanti-wanti.
Satia kukucuprakan nurutan entog,kokojayan nurutan bangkong.
"Amengna di nu deet!"
saur Ibu.
Satia teterekelan nurutan kadal, gujlang-gajleng nurutan domba.
"Kade tiseureuleu!"
saur Ibu.
Satia ngiplik-ngiplik panangan nurutan manuk.Kacipta resepna mun tiasa gegeleberan di langit.Hanjakal Satia teu bisa ngapung.
Pasosonten, nalika panonpoe surup, jangkrik tos disada,Satia nerekel kana pungkur Ibu.
Satya digandong ku Ibu mapay jalan nu pungkal-pengkol,rembet sareng tegalan, pasawahan, leuweung sareng susukan.
Di bumi, Satia nembongkeun sampean sareng pananganna nu barared, awak nu pinuh ku leutak.
Apa, Aki sareng Teteh garumujeng, kagugu ku polah Satia nu mijah.
Satia teras diibakan ku Aki.Apa masak endog dadar karesep Satia.Teteh mangdongengkeun samemeh Satia bobo.
Wengi eta, Satia ngimpen lulumpatan, luluncatan sareng gugulitikan.
... ngimpen ngapung oge!
POLAH SASATOANDina dongeng ieu, Satia nurutan polah sasatoan.Saban sato gaduh polah sareng rengkak nu benten-benten.Siga jelema, rengkak paripolah sato teh tujuanana pikeun neangan kadaharan atawa neangan tempat nu iuh jeung haneut.
Sakapeung sasatoan kudu gerak pikeun nyingkahan sato sejen nu galak.Ilikan rengkak paripolah sato dina dongeng ieu!
Lumba-lumba katelah bisa ngagajleng tina jero cai.
Hidep bisa ngajleng teu?Cheetah teh sato nu lumpatna tarik pisan, utamana mun keur moro sato sejen.
Hidep bisa lumpat?
Kapiting bisa leumpang ka gigir.
Hidep bisa leumpang ka gigir siga kapiting?Jangkrik bisa luncat luhur pisan, utamana pikeun nyingkahan sato galak.
Hideup bisa luncat siga jangkrik?Keong ngalangsud alon, alon, alon pisan.
Cikan, hidep bisa ngalangsud lalaunan?
Harita, Aki masihan abdi sareng ade artos.
"Peserkeun buku," saur Aki.Urang duaan bungah pisan oge resep pisan maca.
Angkatna ayeuna atanapi engke?Dinten ieu atanapi enjing?Abdi sareng ade sapuk kanggo angkat ayeuna.
Mending ka toko buku ageung atanapi toko buku alit?Naha kedah ngajak nu sanes?
Atanapi angkat nyalira?Urang sapuk ciosna ka toko buku alit, duaan, abdi sareng ade.
Urang resep ka ieu toko buku.
Sanaos alit, bukuna seueur pisan.
Urang dibageakeun ku Bapa penjaga tokona.
Anjeunna sok ngabantosan.
Mana nu kedah dipeser?
Buku anu seueur gambarna atanapi buku anu seueur caritana?Atanapi meser buku nu ipis wae?Abdi bingung.
Urang teu terang kedah meser buku nu mana.
Bapa penjaga toko gumujeng.
"Nyantey we.
Yu ngiring ka Bapa," pokna.
"Ieu buku-buku ngeunaan sasatoan.
Itu buku-buku ngeunaan mesin.
Anu itu, buku-buku ngeunaan perang.
Pilih anu ku hidep resep."
Abdi ngabantun sababaraha buku.
Ade oge nyandak buku-buku.Abdi calik dina ubin.
Ade calik dina korsi.
Urang teras maca teu bosen-bosen.
Suasanana tingtrim.
Taya sora nanaon.Sajam.
Dua jam.
Ahirna, urang apal buku naon wae anu bade dipeser.
Urang dibantos ku Bapa penjaga toko.
Abdi ngabantun buku nu kandel sareng seueur caritana.
Ade nyandak buku nu ageung anu seueur gambarna.
Saterasna urang wangsul nepangan Aki.
Urang naek kana kasurna.
Aki ngeukeupan, tuluy urang maca.
Maca, maca, maca.
Bi Nani resep pisan ngadongeng.
Dongeng nu dicarioskeunana teh biasana ngeunaan kaayaan di India, Arab, Iran jeung Turan.
Sanajan loba dongeng Bi Nani anu ayeuna kuring geus poho, aya sababaraha dongengna nu masih keneh nyangkaruk dina pikiran.
Ieu salah sahiji dongeng Bi Nani, nu eusina leubeut ku piwuruk.
Jaman baheula di Mesir, aya hiji lalaki nu ngaranna Abdullah bin Saad, gawena ngurus onta.
Manehna kawentar geten, nepi onta nu diurusna teh kabeh sarehat, buluna ngagarenclang siga bulu kalenci.
Abdullah miara onta lir miara anak-anakna sorangan.
Abdullah boga pamajikan nu bageur jeung jujur sarta tilu anak lalaki.
Sataun sakali, Abdullah ngajual onta di pasar tur meunang bati gede.
Sanggeus kitu, manehna tuluy ngurus onta nu teu laku jeung onta anyar sangkan bisa dijual taun hareupna.Kandang onta diperenahkeun teu jauh ti kemah Abdullah.
Estu matak resep nempona, onta bodas nu sarehat jongjon ngagayem jukut di handapeun tangkal korma.Teu karasa, beuki lila Abdullah jeung pamajikanana beuki kolot bae.
Hiji peuting, Abdullah bin Saad nyarita ka anak-anakna: "Anaking, Apa teh geus kolot, tanaga geus suda.
Apa geus mindeng gering, sigana moal lila ge bakal maot.
Apa peupeujeuh, engke dimana Apa geus ninggalkeun, hidep kudu ngurus indung jeung tong parasea.
Apa lain jalma beunghar, tapi Apa geus ninggalkeun surat wasiat nu diteundeun di kandang, dina jero pariuk.
"Isukna, Abdullah bin Saad enyaan maot.
Tilu poe ti harita, anak-anakna kakara inget kana surat wasiat nu dicaritakeun ku bapana.
Saban pariuk di kandang dikorehan, nepi ahirna surat wasiat teh kapanggih.
Eusina lain wae mangrupa wasiat, tapi oge parentah ti Abdullah pikeun anak-anakna.
Kieu unina:
"Anaking, hidep tiluan kudu ngurus indung masing geten.
Saban kaputusan nu dijieun kudu ditepikeun heula ka indung; kitu oge mun rek nyanyabaan, kudu bebeja heula.
Ahmad, anak cikal, boga tanggung jawab panggedena.
Hidep kudu ngurus adi nu dua, Muhammad jeung Mukarram.
Minangka budak panggedena, hidep kudu jadi wawakil dina saban acara, boh kariaan atawa kapapatenan.
Muhammad, anak panengah, kudu hurmat ka lanceuk jeung nyaah ka adi, oge geten ngurus indung.
Mukarram, anak bungsu tur pangdeuheusna jeung indung, wayahna kudu ngariksaleun sagala kabutuh indung.
Hidep ge kudu hurmat ka lanceuk nu dua, sabab lanceuk-lanceuk teh gaganti Apa."
Sanggeus diilo, geuning eusina ukur peupeujeuh dina salambar keretas, lain surat wasiat!
Barudak Abdullah kacida bingungna.
Untung, pamajikan Abdullah, Rukaiya, ingeteun yen harita, Abdullah nulis dua lambar surat.
Rukaiya tuluy nitah barudakna mariksa, sugan surat wasiat teh napel lantaran geus heubeul ditulisna.
Enya, geuning!
Sanggeus dirarampa jeung diilikan, gorehel keretas lambar kadua, rapet jeung lambar surat nu kahiji.
Ceuk Ahmad, "Alhamdulillah!
Apa nyerat wasiat dina lambar kadua!"
Ceuk Muhammad jeung Mukarram: "Coba ilo, Aka!
Kami hayang nyaho eusina!"
"Kalayan asma Allah nu Murbeng Alam, kuring ngawasiateun imah kuring keur Rukaiya Khatun, pamajikan kuring.
Rek dijual atawa dicicingan, kumaha kaputusan manehna.
Lian ti imah, kuring teu boga harta banda sejenna iwal ti onta.
Sanggeus kuring maot, onta eta kudu dibagikeun ka pamajikan jeung barudak nu tilu.
Onta nu pangalusna kudu dibikeun ka pamajikan kuring.
Ahmad kabagean satengah jumlah onta.
Muhammad kabagean sapertilu, Mukarram kabagean sapersalapan."
Abdullah bin Saad teh boga 18 onta.Sanggeus onta nu pangalusna dibikeun ka Rukaiya, sesana 17 onta deui.
Barudak Abdullah bin Saad bingung deui wae.
Ahmad hayang satengah bageanana, tapi tujuh belas onta teu bisa dibagi dua.
Kumaha cara nengahkeun warisan onta nu 17 eta?
Maenya kudu dipotong mah!
Kitu deui Muhammad jeung Mukarram, teu bisaeun nyokot bagean nu sapertilu jeung sapersalapan.
Barudak Abdullah bin Saad antukna parasea parebut onta warisan, euweuh nu daek ngelehan.
Masing-masing hayang meunangkeun onta bageanana.Rukaiya kacida sedihna.
Salakina kakara maot tilu poe ka tukang, ayeuna barudakna parasea jeung mumusuhanalatan parebut warisan.
Mukarram, anak nu bungsu, teu tega nempo indungna sedih.
Manehna inget kana piwuruk Abdullah dina surat.
Pokna, "Saur Apa, sagala kaputusan kedah didugikeun heula ka Ema.
Kedah kumaha atuh mutuskeun perkara warisan ieu?
"Ahmad jeung Muhammad ge jadi aringeteun kana piwuruk Abdullah dina surat.
Maranehna sapuk masrahkeun urusan warisan ka Rukaiya, kudu dikumahakeun alusna.
Rukaiya mikir sakedapan, tuluy nyarita.
"Tambahkeun onta Ema ka onta hidep.
Ayeuna jadi sabaraha jumlah sakabeh onta?"
"Janten dalapan welas," tembal Ahmad, Muhammad jeung Mukarram.
"Enya," ceuk Rukaiya.
"Ahmad, hidep budak cikal kabagean satengah tina dalapan welas, hartina salapan onta.
Muhammad budak panengah kabagean sapertilu, hartina genep onta.
Mukarram budak bungsu kabagean sapersalapan, hartina dua onta.
"Barudak Abdullah bin Saad kacida atohna.
Ceuk Ahmad, "Sapuk.
Kuring kabagean salapan onta, Muhammad kabagean genep, Mukarram kabagean dua.
Jumlahna tujuh belas.
Sesanahiji deui, nyaeta onta nu Ema, nu pangsaena."
Rukaiya Khatun gumujeng.
Omongna, "Saestuna Bapa hidep teh jalma nu jujur jeung adil."
Aya nu ngadu langlayangan!Aduh, itu langlayangan bungur nepi ka rangsak!
Langlayangan koneng ngoleab kabawa angin.
Aha!
Itu nu beureum kapakan, ngoleang kakalayangan.
Beunang!
Langlayangan beureum dibawa lumpat.
Batur ge milu ngudag, harayangeun!
Meunyi!
Buru nyumput!
Lumpat, lumpat!
Gulak-gilek, teu eureun-eureun.
Ngaliwatan pasar.
Hey, kade bisi ngadupak gorobag tukang dagang!
Uluh, itu aya nu ngakut jarami!
Nu dagang bubuahan.
Aya hayam macokan pare.
Awas!
Lumpat!
Luncat!
Waaaahh... Itu naon meni rame?
Nu keur demo, kitu?
Atawa nu ngantri sembako?
Gulak-gilek, seseleket, lumpat deui!
Hurseeeehh...!Geus euweuh sasaha deui.
Langlayangan beureum antukna kapimilik!
Asiiiiikk...
Aduh!
Itu geuning araya keneh nu moro!Kumaha atuh?Kapaksa kudu lumpat deui!
Pupu jeung Tanti resep ngumpulkeun naon bae, upamana batu lemes nu kapanggih sisi walungan, dangdaunan nu murintil atawa kandel, kancing nu murag tina baju, jeung rea-rea deui.Beres sakola, Pupu jeung Tanti sok papanggih di handapeun tangkal kalapa bengkung deukeut walungan, tuluy narungguan Si Cokelat.Pukul lima sore, torojol Si Cokelat, lumpat nyampeurkeun bari teu eureun ngupat-ngapit buntutna.
Dingaranan Si Cokelat teh pedah matana pulas cokelat.
Tiluan tuluy ngabring, laleumpang bari culang-cileung, nyuay-nyuaykeun jukut atawa rungkun, jeung ngungkaban batu.
Pupu jeung Tanti atoh pisan mun manggih sabangsaning sisikian.Sanggeus sawatara lila, Pupu jeung Tanti geus nyakuan siki saga, kembang nu jocong, sarta suuk garing kacida lobana.
Siki kacang teh disada kosrek kosrek kosrek saban kaeundeuk-endeuk dina jero kantong.
Bari leuleumpangan, Pupu hahariringan dipirig ku sora kosrek kosrek eta.
"Si Cokelat anjing rehe,kabeukina kembang jeung  bangkong,manuk, siki, sireum jeung keong,buntutna joget wae!
"Kitu hariring Pupu di sapanjang jalan.
Tanti teu eureun seuseurian.
Si Cokelat ngagogog bangun panuju kana eusi lagu.
Pupu, Tanti jeung Si Cokelat reureuh handapeun tangkal asem.
Ieu teh tangkal kameumeut Pupu.
Loba pisan siki asem nu geus dikumpulkeun ti dinya.Buah asem teh sok diseuseup heula dagingna.
Beungeut Pupu nepi ka pupuringisan ku haseumna eta buah.
Bulu pundukna carengkat.
Tuluy breh sikina.
Keu kitu, ujug-ujug kadenge hiji sora.
"Sampurasun..."Pupu jeung Tanti silihreret.
Kaget.
Di sabudeureun maranehna euweuh jelema.
"Di dieu, di luhureun tangkal," ceuk sora eta deui.Pupu jeung Tanti ret ka handap, ret ka luhur.
Sidik euweuh jelema hiji-hiji acan.
"Ieu kuring, tangkal asem.
Ngaran kuring Semsem.
"Ngadenge kitu, buntut Si Cokelat kuwat-kawit bangun jigrah.
"Sampurasun, Cokelat," ceuk tangkal asem.
"Geus sababaraha poe kuring teu ningali anjeun."
Pupu jeung Tanti colohok, ngabigeu kawas patung bakating ku kasima.Pupu ahirna bisa nyarita.
Pokna, "Rampes, Semsem.
Bingah tiasa wawanohan.
Kuring Pupu, ieu Tanti.
"Gabrug Tanti nangkeup tangkal asem.
Semsem nyikikik.
"Kuring can kungsi ditangkeup ku jelema.
Aduh, getek!"
"Kuring ge can kungsi panggih jeung tangkal asem nu bisa nyarita," tembal Tanti bari seuri.
Ngadenge kitu, Semsem milu seuri nepi ka daunna aroyag.
"Keur naraon anjeun di dieu?"
tanya Semsem.
"Keur ngumpulkeun sisikian!"
tembal Pupu jeung Tanti meh bareng.
Pupu jeung Tanti tuluy nembongkeun karinjang nu geus pinuh ku kekembangan, batu, jeung siki asem.
"Alus pisan anjeun daraek ngumpulkeun sisikian," ceuk Semsem.
"Baheula ge asal kuring tina siki.
Tempo, ayeuna geus sakieu jangkungna, pinuh ku dahan jeung daun, boga sayang manuk jeung bajing sagala.
""Naha bisa kitu?"
tanya Tanti.
Si Cokelat ge milu ngagogog bangun panasaran hayang nyaho.
"Sisikian nu dikumpulkeun ku anjeun, eta teh orok tangkal," ceuk Semsem.
"Waahhh...?"
Pupu calangap.
"Naha sakabeh siki bisa jadi tangkal asem?"
tanyana giak naker, lantaran di imahna loba pisan siki asem.
"Henteu," tembal Semsem.
"Siki bisa jadi naon bae.
Cik, dina karinjang eta aya bungbuahan teu?
"Tanti unggeuk tuluy ngaluarkeun apel beureum jeung cau tina karinjangna.
"Tuh geuning!
Ayeuna gegel apelna," ceuk Semsem.
"Engke anjeun baris manggihan siki di jerona.
""Sikina laleutik herang!"
ceuk Tanti.
"Geulis nya?"
tembal Pacha.
"Engke siki eta bisa jadi tangkal apel.
Sok, ayeuna potongkeun cau tuluy tempo aya naon di jerona."
"Aya sikian!
Ngarengkol hideung siga titinggi."
ceuk Pupu.
"Siki teh loba ukuranana, oge loba rupana," ceuk Semsem bari imut.
"Ieu teh pijadieun tangkal sadayana?"
tanya Pupu."Enya.
Kabeh siki pijadieun tatangkalan, nungguan waktu nu mustari pikeun nguniang."
Di jalan mulang ka imahna sewang-sewang, Pupu jeung Tanti nengetan tatangkalan nu kaliwatan.
Hejo jeung rubak daun tangkal  cau nu oyag ku angin.
Kembang-kembang nu endah.
Tangkal buah karasa keusrak mun dicabak ku dampal leungeun.Teu sangka, kabeh tatangkalan eta singhoreng asalna tina siki!
Isukna, Pupu, Tanti jeung Si Cokelat papanggih deui di handapeun tangkal kalapa bengkung, tuluy laleumpang muru tangkal asem.
Tapi ayeuna mah Pupu jeung Tanti henteu ngumpulkeun siki.
Sajajalan maranehna ngumpulkeun wadah keur dipelakan sisikian.
Sapatu urut, batok kalapa, botol plastik, kabeh nu bisa dijieun pot.Sanggeus panggih jeung Semsem, maranehna ngawangkong.
Pinter geuning Semsem teh, loba kanyahona.
DONGENG SISIKIAN  Sampurasun, kuring Semsem Si Tangkal Asem.
Di daerah Sulawesi, kuring sok disebut asang.
Kaum ilmuwan mah nyebut kuring make basa Laten, Tamarindus disebutna.Kuring rek ngawanohkeun babaturan kuring, sabangsaning sisikian nu sok aya di sabudeureun.
Cabe beureumNgaran ilmiah: Capsicum annum LCabe teh rupa-rupa warna jeung ukuranana tur dipelak di sakuliah sunya.
Siki cabe rupana buleud, ipis, rata, jeung rasana lada.
Kade ulah dicagap, matak panas kana ramo!KopiNgaran ilmiah: Coffeea ArabicaKopi biasana sok ditinyuh jadi inuman.
Bubuk kopi dijieun tina buah kopi nu digaringkeun, disangray, tuluy digiling.
Tangkal kopi loba dipelak di wilayah Pangalengan, Garut, Sumedang, Bogor, Cianjur, Ciwidey, jeung di daerah tiis sejenna.Nangka Ngaran ilmiah: Artocarpus heterophyllusSisikian biasana teu ngeunah didahar.
Tapi siki nangka mah salian bisa dipelak, oge bisa dikulub atawa digoreng.
KalapaNgaran imiah: Cocos NuciferaSakabeh bagean tangkal kalapa bisa dimangpaatkeun ku jelema.
Daunna dijieun kupat, kaina dipake nyieun imah, buahna bisa dijieun cipati atawa minyak, batokna dipake suluh, nyerena dijieun sapu.
Cai dawegan ge ni'mat kacida pikeun nu halabhab.SuukNgaran ilmiah: Arachis hypogaeaKabeh tatangkalan mikabutuh taneuh.
Tapi tangkal suuk mah nyaah pisan ka taneuh nepika buahna ge jaradi jero taneuh.
Sanggeus dikumbah, suuk biasana digoreng atawa dikulub.
PareNgaran ilmiah: Oryza sativaPare mangrupakeun sisikian nu pangsohorna saalam dunya.
Loba jelema nu ngarasa can dahar lamun can ngadahar sangu.
Sangu asalna tina beas, beas asalna tina pare.
Beas loba rupana, aya beas biasa, beas ketan bodas, beas ketan hideung, beas beureum, jeung sejenna deui.
Samemeh jadi beas, pare dibulen ku kulit pulas koneng.CokelatNgaran ilmiah: Theobroma cacaoPupu jeung Tanti resep pisan ngadahar cokelat.
Cokelat asalna tina buah cokelat nu disangray tuluy dicampur jeung gula katut susu.
Cung nu resep cokelat!
Abdi gaduh rerencangan.
Anjeunna aya di bumi abdi.
Nalika abdi bagja, anjeunna oge bagja.
Nalika abdi nangis, anjeunna oge nangis.
Tapi, abdi teu tiasa mireng sorana.
Rerencangan abdi aya dina eunteung.
"Hayu ka luar," saur abdi, "Cuang ameng."
Anjeunna teu ka luar.
Abdi sedih.
Teras bobo.
Dina ngimpi, anjeunna ka luar tina kaca.
Urang duaan bagja.
Urang duaan ameng, lulumpatan, tuluy gogorowokan babarengan.
Nalika abdi nyarios ka anjeunna, anjeunna oge nyarios ka abdi.
Enjing-enjing, rerencangan abdi uih deui kana eunteung.
Tapi abdi teu nanaon.
Urang bakal ameng deui dina impenan.
RATU BADAG
Ratu Badag boga anjing ngaranna Si Tumang anu kacida begang.
Manehna jeung Si Tumang rek jalan-jalan.
Si Tumang nenjo aya manuk tuluy diudag saharita.
Raja Badag oge kabeberag tuluy ngudag Si Tumang.
Poe ka poe maranehna terus lumpat.
Kesang ngoprot balas ngugudag.
Bruk!
Ratu nubruk Si Tumang.
Katewak.
Ayeuna Ratu Badag teh jadi lenjang balas lumpat ngudag Si Tumang.
Bubi Buhaya nuju bungah.
Dinten ieu, Bubi diajakan ngojay ka muhara."Bbrraaappp...
Ghruumbb..." kitu saur bapa Bubi.
Hartosna, "Hayu urang ngojay."
Bubi lalaunan ancrub ka muhara.
Sorodooott... Gejebur!
Bubi roroesan, buntutna gubay-geboy.
Resep geuning ngojay teh!Kocepak ka ditu, kocepak ka dieu, susuruwukan."Bapa!
Bubi tiasa ngojay!"
saur Bubi.
"Tingal geura!"
Tapi teu aya soanten ngawaler.Bubi culang-cileung.
Teu aya sasaha.
"Bapa?
"Bubi nyalira di muhara.
Jabaning Bubi teh alit keneh pisan.
Nembe diajar ngojay.
Teu lami, aya Mang Sero ngalangkung, angkleung-angkleungan.
"Mang Sero, ningal bapa Bubi teu?"
taros Bubi."Henteu.
Tapi bentang mah seueur, di langit.
Urang nyawang bentang, yu?"
walon Mang Sero.
"Engke deui we, ayeuna mah Bubi bade milarian Bapa heula," saur Bubi.
Ti katebihan kadangu soanten, "Brooopptt... Sreeeddd..."Soanten bapana!
Bubi enggal-enggal ngojay, ngudag soanten eta.
Eh, ujug-ujug aya Bibi Lumba-lumba ngajleng ka payuneun Bubi.
"Bibi Lumba-lumba, uninga teu dimana bapa Bubi?"
taros Bubi.
"Duka atuh.
Tapi Bibi terang dimana aya lauk nu raos.
Bubi hoyong lauk teu?"
Bibi Lumba-lumba nawisan.
"Engke deui we.
Ayeuna mah Bubi bade milarian bapa heula," walon Bubi.
Ti katebihan kadangu soanten, "Drrruuuoohh... Ghraaaapp..."Soanten bapana!
Bubi enggal-enggal ngojay nuturkeun soanten eta.
Bubi pendak jeung Ujang Keong anu nuju nyengcle luhur batu.
"Ujang Keong, ningal bapa Bubi teu?"
taros Bubi.
"Duka atuh.
Tapi tibatan ngojay, mending ge nyengcle di dieu dina batu," saur Ujang Keong.
"Engke deui we.
Ayeuna mah Bubi bade milarian bapa heula," walon Bubi.
Tah, aya deui soanten ti katebihan, "Braaattkkk... Grruuubbbrrr...."Soanten bapana!
Bubi enggal-enggal ngojay nuturkeun soanten eta.
Bubi ningal Abah Buhaya nuju ngadaweung di sisi muhara.
Seueur buhaya alit nu arameng di sabudeureun Abah.
"Abah, ningal bapa Bubi teu?"
taros Bubi.
"Ieu teh Bubi tea?"
taros Abah Buhaya.
"Muhun, abdi Bubi," walon Bubi.
"Aduh, deudeuh teuing," Abah Buhaya ngusapan Bubi.
"Ti tatadi bapa hidep milarian.
Dangukeun geura, eta aya soanten caket walungan!"
Bubi ngaregepkeun.
Buhaya-buhaya alit nu sanesna ge ngiring ngaregepkeun.Teu lami, ti palebah walungan kadangu soanten, "Ghrrraapp!
Bub!
Bub!
Brrraaapptt!
Buubbbb..."Soanten bapana kadangu caket pisan.
Bubi enggal-enggal ngojay nuturkeun soanten eta.
Bubi dugi ka sisi walungan.
Bubi kakarayapan kumargi tos cape ngojay ti enjing keneh."Bubi?"
ujug-ujug kadangu aya soanten agem."Bapa?"
Bapa Bubi nyampeurkeun.
Salirana gagah sareng ageung."Bapa!"
Bubi atoh pisan pendak deui sareng bapana.
"Timana wae, Geulis?
Ameng meni tebih-tebih teuing..." taros bapa Bubi bangun hariwang.
"Bubi tos jalan-jalan!
Rame pisan, pendak sareng sato nu balageur.
Pokona mah resep!
Enjing, Bubi bade ameng deui!"
walon Bubi.Bapa Bubi imut bari ngusapan putrana.
Bubi teh buhaya nu hirup di muhara.
Bubi kokojayan saban dinten, ameng atanapi newak lauk upami lapar.
Saban dinten, Bubi sok pendak sareng sato nu aya di muhara kayaning: lumba-lumba, sero, keong, manuk laut, kukupu, oray, sareng sanesna deui.Cik, aya sabaraha hiji rerencangan Bubi dina ieu gambar?
Sebatkeun sato naon wae nu pendak sareng Bubi dinten ieu!
"Mamah tos teu tiasa ngais deui hidep, Shanu!
""Hidep tos ageung!"
"Teu kenging angkat sakola nyalira, Shanu!"
saur Bapa.
"Hidep alit keneh!"
"Teu kenging bobo dina ranjang Dede, Shanu!"
saur Aki.
"Hidep tos ageung!"
"Hidep tacan kenging ngais Dede ka taman, Shanu!"
saur Enin.
"Hidep alit keneh!"
Shanu bingungeun.
Abdi teh tos ageung atanapi alit keneh?
Tos ageung dugi ka teu tiasa nganggo deui gaun kayasna anu kaalitan.Alit keneh sareng teu tiasa ngadamel kueh dina kompur.
Tos ﻿ageung﻿ sareng teu kenging deui naek kana tonggong Aki.﻿﻿Alit ﻿keneh sareng tacan kiat ngais Dede.
Teras naon anu tiasa ku abdi lakonan?
Shanu panasaran.
Mamah gumujeng teras nyaur, "Hidep tos ﻿ageung ﻿sareng wios angkat ka sakola."
"Hidep ﻿alit ﻿keneh sareng wios nyuhunkeun digandong ku Bapa."
"Hidep tos ﻿ageung﻿ sareng tiasa ngarencangan Aki jalan-jalan."
"Teras kumargi hidep ﻿alit ﻿keneh, seueur dongeng nu endah kanggo hidep," saur Enin.
"Hidep sampurna tur ngalengkepan ieu kulawarga!"
saur Mamah, Bapa, Aki sareng Enin, bari nangkeup Shanu.
Ieu dinten munggaran abdi sakola.
Mamah nungtun teras mapah sareng abdi.
"Ayeuna abdi tos ageung," saur abdi.
"Hayu angkat.
"Mamah pageuh nungtunna.
Di caket sakola seueur rerencangan.Aya nu angkatna kana beus.
Aya nu kana mobil.Aya nu kana kareta.
Aya oge anu kana sapedah.
Anu mapah sapertos abdi oge aya.
Abdi sareng Mamah dugi di gerbang sakola.
Mamah ngalesotkeun pananganna.
Mamah ngantosan di luar gerbang.
Abdi kedah lebet nyalira.
Seueur jalmi anyar anu teu dipikawanoh.
Abdi maju salengkah.
Teras salengkah deui.
Tuluy ngareret ka pengker.
Mamah katingal mingkin tebih.
Boa Mamah bakal ninggalkeun?Abdi lumpat nyampeurkeun Mamah.
Geuning abdi tacan ageung.
Mamah ku abdi ditangkeup.
"Mamah, ulah angkat."
Sadaya rerencangan tos lebet ka kelas.
Kantun abdi anu masih di luar.Ibu Guru ka luar teras gumujeng.
Abdi oge sami.
"Rani, Mamah aya di dieu, upami kin Rani ka luar," saur Mamah.Abdi ngalesotkeun panangan Mamah.
Teras Mamah ngagupayan.
Abdi lumpat ka kelasMamah teu kamamana.Abdi bakal sareng anjeunna deui uih sakola.
Bebe Embe kebluk pisan.
Bebe Embe mindeng digelendeng ku Mang Jaya, dununganana.
Hiji poe, Api Sapi nanya.
"Bebe, kunaon maneh katempo sedih?
"Bebe Embe nembalan.
"Kuring teu bisa hudang isuk-isuk.
Antukna, Mang Jaya mindeng nyarekan.
Daek teu anjeun nulungan, ngahudangkeun kuring isuk-isuk?
""Heg," tembal Api Sapi.
Isuk-isukna, Api Sapi disada tarik pisan gigireun kandang Bebe Embe.
Tapi Bebe Embe angger sare.
Hiji sore nalika mulang ti wahangan, Bebe Embe panggih jeung Aja Anjing.
"Kuring kacida keblukna.
Daek teu anjeun nulungan, ngahudangkeun kuring isuk-isuk?"
tanya Bebe Embe.
"Heg," tembal Aja Anjing.Isukna, Aja Anjing ngagogog tarik pisan gigireun kandang Bebe Embe.
Tapi Bebe Embe angger sare.
Sore sejenna, Bebe Embe panggih jeung Aam Hayam.
"Anjeun sok kongkorongok, pan?
Daek teu anjeun nulungan, ngahudangkeun kuring isuk-isuk?"
tanya Bebe Embe.
"Heg," tembal Aam Hayam.Isukna, Aam Hayam kongkorongok di luhureun awak Bebe Embe.
Tapi Bebe Embe angger sare.
Sore sejenna deui, Bebe Embe panggih jeung Aga Gagak.
"Aga, anjeun daek teu nulungan, ngahudangkeun kuring isuk-isuk?"
tanya Bebe Embe.
"Heg," tembal Aga Gagak.Isukna, Aga Gagak kakaokan ngahudangkeun.
Tapi Bebe Embe angger sare.
Bebe Embe kacida sedihna.Isukna, basa Bebe Embe keur ngaguher, aya laleur eunteup dina irungna."Haaacciiiiihhh...!
Hacciiiihhh...!"
Bebe Embe ngorejat hudang.
"Euleuh-euleuh!
Kuring teu kebluk deui!
""Pan dihudangkeun ku kuring," tembal laleur.
"Aduh, nuhun, Laleur.
Daek teu anjeun nulungan, ngahudangkeun kuring saban isuk?"
tanya Bebe Embe.
"Heg," tembal laleur.Bebe Embe kacida bungahna.
Ti saprak harita, manehna teu kebluk deui!
Aya sireum rek nginum disisi walungan.
Keur ngarayap kahandap, manehna tisoledat.
Pluk ragrag kana cai.
Hadena caina rada ngeuyeumbeu pelebah dinya mah.
Tapi keukeuh bae ari ngojay kasisi mah manehna teu bisaeun.
Sireum gegeroan, ” tulung, tulung, ieu kuring rek tikerelep, tulungan..!”
Kabeneran aya japati keur cindeten dina dahan kai anu nyodor kaluhureun cai.
Kadengeun aya sireum gegeroan menta tulung.
Barang ngareret kahandap, katenjoeun sireum keur kokosehan.
Japati karunyaeun, geleber hibeur bari ngegel daun salambar.
Song diasongkeun daun teh kahareupeun sireum.
Sireum tuluy muntang kana daun.
Daun kujapati dibawa ka darat.
Sok digolerkeun kana taneuh.
Sireum pohara nganuhunkeunana ka japati anu geus ngaleupaskeun manehanana dina bahaya.
Dina hiji mangsa japati teh cindeten deui dina dahan kai anu nyodor ka walungan tea.
Sireum anu baheula ditulungan ku manehna oge kabeneran aya dihandapeun tangkal.
Harita tikajauhan aya paninggaran nyampeurkeun leumpangna keketeyepan
Teu talangke deui buru-buru sireum nyampeurkeun japati bari ngaharewos ka manehna.
”heh japati, buru-buru geura hibeur, tuh aya paninggaran keur ngintip.” Panigaran geus ngawengkang bedilna.
Teu lila, japati buru-buru geleber hibeur.
Isukna japati papanggih deui jeung sireum.
Ceuk japati: ”Nuhun pisan sakadang sireum, kuring geus ditulungan ku anjeun, leupas tina balai.” Jawab sireum: ”ari eta mah kapanan kawajiban sarerea, nulungan batur anu rek meunang cilaka, eta wajib.
Komo ieu mah kuring ayeuna hirup keneh teh lantaran geus ditulungan ku di dinya.”
Harita, Aki masihan abdi sareng ade artos.
"Peserkeun buku," saur Aki.Urang duaan bungah pisan oge resep pisan maca.
Angkatna ayeuna atanapi engke?Dinten ieu atanapi enjing?Abdi sareng ade sapuk kanggo angkat ayeuna.
Mending ka toko buku ageung atanapi toko buku alit?Naha kedah ngajak nu sanes?
Atanapi angkat nyalira?Urang sapuk ciosna ka toko buku alit, duaan, abdi sareng ade.
Urang resep ka ieu toko buku.
Sanaos alit, bukuna seueur pisan.
Urang dibageakeun ku Bapa penjaga tokona.
Anjeunna sok ngabantosan.
Mana nu kedah dipeser?
Buku anu seueur gambarna atanapi buku anu seueur caritana?Atanapi meser buku nu ipis wae?Abdi bingung.
Urang teu terang kedah meser buku nu mana.
Bapa penjaga toko gumujeng.
"Nyantey we.
Yu ngiring ka Bapa," pokna.
"Ieu buku-buku ngeunaan sasatoan.
Itu buku-buku ngeunaan mesin.
Anu itu, buku-buku ngeunaan perang.
Pilih anu ku hidep resep."
Abdi ngabantun sababaraha buku.
Ade oge nyandak buku-buku.Abdi calik dina ubin.
Ade calik dina korsi.
Urang teras maca teu bosen-bosen.
Suasanana tingtrim.
Taya sora nanaon.Sajam.
Dua jam.
Ahirna, urang apal buku naon wae anu bade dipeser.
Urang dibantos ku Bapa penjaga toko.
Abdi ngabantun buku nu kandel sareng seueur caritana.
Ade nyandak buku nu ageung anu seueur gambarna.
Saterasna urang wangsul nepangan Aki.
Urang naek kana kasurna.
Aki ngeukeupan, tuluy urang maca.
Maca, maca, maca.
Naon wae warnakatumbiri?
Beureum
Ieu budak lalaki make baju beureum.
Oren
Dina ieu gambar naon wae anu warnana oren?
﻿Koneng﻿
Dina ieu gambar naon wae anu warnana koneng?
Hejo
Dina ieu gambar naon wae anu warnana hejo?
﻿Biru
Dina ieu gambar naon wae anu warnana biru?
Nila
Dina ieu gambar naon wae anu warnana nila?
Bungur
Bungur teh warna karesep abdi.
Naon warna karesep salira?
Naon wae tujuh warna katumbiri teh?
Sakadang Uncal keur lulumpatan di Leuweung
Sakadang Uncal geus aya hareupeun Sakadang Kelenci.
Sakadang Uncal oge jauh ninggalkeun Sakadang Gajah.
Sakilat Sakadang Uncal ngaluncatan walungan.
Lumpat bari ngaluncatan rembetna akar di leuweung.
Aya batu badag kahalang ku jujukutan.
Bruk labuh Sakadang Uncal Tigatruk.
Sakadang Uncal gogoakan.
Ceurik eueuriheun.
Datang Sakadang Monyet.
Ngurutan suku Sakadang Uncal nu cipanonna ngalembereh.
Sadulurna Sakadang Biruang mangku Sakadang Uncal nu mimiti paler tina ceurikna.
Indungna datang.
"Teu pira batu leutik!"
ceuk indungna.
Maung teh sato gagah tur dipikasieun.Tapi jadi maung teu salawasna genah.
Lantaran awakna gede jeung beurat,maung sok hese neang kadaharan.
Tina dua puluh kali moro, biasana maungukur sakali beubeunangan.
Saban maung asup ka jero leuweung...KHAU!
KHAU!
KAAAK!Monyet disarada ngabejaan babaturanana.KHAU!
KHAU!
KAAAK!
AYA MAUNG!
AYA MAUNG!
AWOOOOO!
HAWOOOOOO!Kidang ge disarada, ngabejaan babaturana sangkan gancang lumpat.
AWOOOOO!
HAWOOOOOO!
AYA MAUNG!
AYA MAUNG!
OOW!
OOW!
OOW!Kitu ceuk peucang, ngabejaan babaturanana.
OOW!
OOW!
OOW!
AYA MAUNG!
AYA MAUNG!
Saban maung asup ka jero leuweung, sakabeh pangeusi leuweung langsung birat, nyarumput neangan tempat nu aman.AUUUUUMMM?
AUUUUUUMMM?Maung colohok.
Kamarana sasatoan di leuweung?
Di jaman baheula aya hiji karajaan nagara reungit.
Éta nagara téh pohara beungharna kacida.
Tentarana garagah, kitu deui patihna anu satia.
Sang ratu kacida gindingna, pakéanana harurung hérang, ditambah maké geulang jeung suweng emas, mani wibawa pisan pokona mah sang ratu téh.
Dina hiji peuting keur jemplang jempling, aya hiji sosok jelema nu asup ka karajaan reungit éta, kabeneran tentara anu jaragana téh saré talibra, atuh jongjon éta jelema asup ka kamar ratu.
Kabeneran ratu ogé keur tibra naker deuih.Karayap éta jelema ngadeukeutan sang ratu reungit, tuluy suweng emas nu dipaké ku ratu reungit dicokot.
Tapi kakarak gé dicopot sabeulah ratu reungit éta kaburu hudang mantén, tuluy gogorowokan.
“Tulung.. tulung.. tulung..!”Éta jelema terus langsung kabur kaluar bari mamawa suweng sabeulah.
Tentara anu jaragana tuluy ngarudag, tapi éta jalma angger teu ka susul.
Isukna sang ratu maréntah ka tentara jeung rahayatna.
”Sakabéh bangsa reungit kudu naréangan suweng anu dipaling éta, tempoan kabeh dina unggal ceuli jelema!” ceuk ratu reungit téh.
Ti harita, sakabéh reungit naréangan éta suweng nepi ka kiwari, reungit-reungit téh masih kenéh naréangan éta suweng nu sabeulahna.
Nempoan kana unggal ceuli jelema-jelema bari disada “Suengngng!
Suengng!
Suengng!” Cenah.
Abdi tos ageung.
Abdi ka luar ti bumi nyalira.
Poek pisan!
Aya jalmi di dinya?
Eta saha?
Oh, geuning ngan ucing.
Abdi teu sieun.
Abdi ningal aya anu ageung jeung poek di luar!
Eta naon?
Oh, geuning ngan sumur.
Abdi teu sieun.
Aya sora!
Krik, krik, krik!
Eta naon?
Geuning Teteh anu nuju nimba cai ti sumur.
Abdi teu sieun.
Abdi mireng aya sora lengkah!
Eta saha?
Eta saha?
Pun biang.
Anjeunna nembe mulih ti sawah.
Ayeuna abdi tos ageung.
Abdi teu sieun nanaon.
Abdi gaduh seueur réréncangan.
Aya réréncangan anu leuwih sepuh.
Aya réréncangan anu leuwih anom.
Aya réréncangan anu tos sepuh.
Aya réréncangan anu alit kénéh.
Aya réréncangan anu buntutan.
Aya réréncangan anu teu aya sukuan.
Aya réréncangan anu ngapung.
Aya réréncangan ngojay dina cai.
Jeung buku ogé réréncangan.
Tapi réréncangan nomer hiji saha nya?
Saha nya?
Saha nya?
Mamah abdi!
!
Dinten Minggu, Mamah masihan jas hujan pulas beureum kangge Bayu.
"Mah, kenging teu diangge ayeuna?"
taros Bayu.
"Ulah atuh, Bageur.
Jas hujan mah engke dianggena upami hujan.
Ayeuna mah langit sakieu caangna," walon Mamah.
Dinten Senen, panonpoe moncorong.
"Kinten-kinten dinten ieu hujan moal, Mah?"
taros Bayu.
"Moal atuh, Bayu.
Ulah waka diangge jas hujanna, bilih diseungseurikeun batur," walon Mamah.
Dinten Salasa, langit bengras.
"Mah, iraha atuh Bayu tiasa ngangge jas hujan tea?"
taros Bayu.
"Sanes ayeuna, Bageur.
Tuh, tingal di langit mung aya mega bodas sagumplukan," walon Mamah.
Dinten Rebo, hawa kacida panasna.
"Mah, naha hujan teu cur wae?"
taros Bayu .
"Sakedap deui ge hujan, geura.
Antosan we, Bageur.
Sing sabar," walon Mamah.
Dinten Kemis, Bayu ameng sareng rerencanganana.
"Mah, kumaha pami dinten ieu hujan?
Naha jas hujanna kedah dibantun?
""Teu kedah, Bageur, dinten ieu mah sigana moal hujan.
Mega luhur pisan di langit," walon Mamah.
Dinten Juma'ah, langit angkeub.
"Mah, ayeuna hujan moal?"
taros Bayu.
"Tiasa janten.
Tuh geuning, mega hideung kakalayangan caket pisan," walon Mamah.
Dinten Saptu, kadangu soanten guludug."Jeleger!
""Mah, eta teh soanten guludug?
Sakedap deui hujan, nya?"
taros Bayu.
Teu lami ti harita, gebret teh hujan.
"Asik, aya hujan, aya hujan!"
Bayu ngarengkenek bari lumpat ka luar.
"Bayu," Mamah ngagentraan bari ngudag.
"Ieu jas hujan tea, sanes bade diangge?"
Abdi teu tiasa ngaput, ucing teu tiasa nyerat, lauk teu tiasa ngiceup...
...babi teu tiasa ngapung!
Anjing teu tiasa joged, sireum teu tiasa maca, gagak teu tiasa nyanyi...
﻿...monyet teu tiasa masak!
Tapi, monyet tiasa ngagulayun!
Gagak tiasa disada, sireum tiasa nyoco, anjing tiasa ngagonggong...
Babi tiasa emam, lauk tiasa ngojay, ucing tiasa luncat, sedeng abdi tiasa maca... ^^
Chika teh budak pangguligahna di antara barudak sejenna.
Manehna murid pangguligahna di kelas.
Malah, manehna jelema pangguligahna di sakuliah dunya.
Chika teu bogaeun babaturan.
Taya saurang ge nu daek ulin Chika.
Naha?
Lantaran di luhureun sirah Chika aya gundukan runtah luhureun nu kakalayangan.
Di jero gundukan eta aya kulit jeruk jeung bungkus kueh.
Cocooan urut jeung sesa nyeukeutan patlot.
Botol pelastik jeung kantong keresek.
Jeung rea-rea deui.
Gundukan runtah eta digembrong laleur.
Taya saurang ge nu daek ulin jeung budak awewe nu ditutur-tutur gundukan runtah luhureun sirahna.Kumaha lamun aya cangkang cau murag kana sirah?
Ih.
Gila.
Chika teu bisa miluan ucing sumput deui lantaran runtah eta katingali ku sasaha.
"Urang ameng, yu?"
ceuk Chika ka Mita.Mita kalah lumpat.
"Nambut panyeukeutan patlot," ceuk Chika ka Dewi.
Dewi kalah ngajebian tuluy buru-buru pindah diuk jeung Dian.
"Ulah miceun cangkang cau dimana wae!
""Piceun bungkus kueh kana wadah runtah!
"Chika tara ngadenge.
Manehna miceun runtah dimana bae.
Hiji poe, indung Chika keuheul.
"Ulah miceun runtah dimana bae, bisi engke ditutur-tutur runtah!
"kitu ceuk indung Chika hiji poe.Dibejaan kitu teh, Chika ukur seuri.Tapi isukna nalika hudang sare, Chika ngambeu bau segak jeung ngadenge sora laleur tinghariung luhureun sirahna.
Enya bae.
Aya runtah nu nunutur Chika, ngalayang luhureun sirahna.
Chika lumpat bakating ku sieun.Tapi runtah eta nuturkeun.Chika nyokot sapu tuluy ngeprukan runtah sina nyingkah.Tapi runtah eta teu daekeun indit.
Sagala cara geus dicobaan.
Chika jejeritan nyarekan runtah.
Malah, gundukan runtah eta kungsi dibalangkeun kana carangka.
Tapi runtah eta balik deui, ngalayang luhureun sirahna.Chika guligah.
Sedih pohara.
Hiji poe, Chika nempo Doni ngalungkeun cangkang cau ka jalan.Chika teu resep.
Naha Doni  teu ningali runtah luhureun sirah Chika?"Hey!
Ulah miceun cangkang cau ka jalan, bisi aya nu tiseureuleu!"
ceuk Chika.Doni sieun ningali runtah luhureun sirah Chika.
Manehna buru-buru mulung cangkang cau, tuluy diasupkeun kana carangka runtah.
Isukna, gundukan runtah luhureun sirah Chika ngurangan.
"Naha bisa kieu?"
pikir Chika.Sorena, Chika nempo Bi Wiwi miceun kantong keresek.
"Bi Tati, ulah dipiceun kantongna, pan tiasa diangge keneh!"
Bi Wiwi mulung deui kantong keresek tuluy gura-giru indit.Isukna, gundukan runtah luhureun sirah Chika mingkin ngaleutikan.
Chika imut.
Manehna ngarti ayeuna mah.
Ti harita, lamun aya babaturanana nu sambarangan miceun bungkus kueh atawa sesa nyeukeutan patlot, Chika buru-buru ngabejaan sangkan miceun runtah kana tempatna.Manehna ge sok mulungan runtah nu pasolengkrah di jalan, milu beberesih.
Lila-lila, kampung Chika jadi asri.
Gundukan runtah dina luhureun sirah Chika ge mingkin ngaleutikan.Nepi ka hiji poe, runtah nu kakalayang luhureun srah Chika leungit sapisan.Chika kacida atohna.
Chika tara miceun runtah sambarangan.Chika resep pisan nempo kampungna jadi beresih.Tapi nu paling utama, manehna sieun gundukan runtah balik deui, kakalayangan luhureun sirahna.Bisa wae, pan?
NGEUNAAN RUNTAHCikan, kamana inditna runtah nu ku urang dipiceun saban poe?
Henteu, henteu kakalayangan luhureun sirah.
Runtah nu dipiceun eta bakal diakut ka tempat pamiceunan runtah.Saupama urang miceun runtah sambarangan, misalna kana kamalir, runtah eta bisa numpuk tuluy mendet cai, tuluy digembrong laleur.
Antukna panyakit bakal mahabu.
Dimana usum hujan, runtah nu mendet eta bisa ngalantarankeun banjir.
KUMAHA CARANA SANGKAN TAYA RUNTAH NU KAKALAYANGAN LUHUREUN SIRAH- Ulah miceun runtah dimana bae.- Piceun runtah kana wadahna.
- Upama aya barang nu bisa dipake keneh, misalna kantong keresek, ulah dipiceun.
Tilepan masing rapih, tuluy simpen.
- Mun balanja atawa jajan, ulah hayang sagala dipelastikan.
Ieu dinten munggaran abdi sakola.
Mamah nungtun teras mapah sareng abdi.
"Ayeuna abdi tos ageung," saur abdi.
"Hayu angkat.
"Mamah pageuh nungtunna.
Di caket sakola seueur rerencangan.Aya nu angkatna kana beus.
Aya nu kana mobil.Aya nu kana kareta.
Aya oge anu kana sapedah.
Anu mapah sapertos abdi oge aya.
Abdi sareng Mamah dugi di gerbang sakola.
Mamah ngalesotkeun pananganna.
Mamah ngantosan di luar gerbang.
Abdi kedah lebet nyalira.
Seueur jalmi anyar anu teu dipikawanoh.
Abdi maju salengkah.
Teras salengkah deui.
Tuluy ngareret ka pengker.
Mamah katingal mingkin tebih.
Boa Mamah bakal ninggalkeun?Abdi lumpat nyampeurkeun Mamah.
Geuning abdi tacan ageung.
Mamah ku abdi ditangkeup.
"Mamah, ulah angkat."
Sadaya rerencangan tos lebet ka kelas.
Kantun abdi anu masih di luar.Ibu Guru ka luar teras gumujeng.
Abdi oge sami.
"Rani, Mamah aya di dieu, upami kin Rani ka luar," saur Mamah.Abdi ngalesotkeun panangan Mamah.
Teras Mamah ngagupayan.
Abdi lumpat ka kelasMamah teu kamamana.Abdi bakal sareng anjeunna deui uih sakola.
