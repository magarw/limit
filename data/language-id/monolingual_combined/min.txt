Ado saikua mancik di rumah.
Nenek nan partamo mancaliak.
“Mancik!” pakiak Nenek sambia maloncek ka ateh kursi.
Banta-banta jadi jatuah ka lantai.
“Di ma?” tanyo Abak, sambia mamanjek jendela.
Kain pintu taelo ka bawah.
“Di sinan!” pakiak Amak, sambia maloncek ka ateh meja.
Jatuah lah piriang-piriang ka lantai.
“Tangkok mancik tu!” kecek Mithun ka kuciang.
Kuciang mancaliak mancik, sudah tu balari ka bawah tampek tidua!
“Mancik!” pakiak Mithun, sambia sato balari di balakang kuciang.
“Bia aden kaja!” kecek Amak bagak.
Inyo maambiak sapu, sudah tu inyo tapuaktapuak sapu tu ka sadoalah tampek.
“Mancik!” pakiak Abak.
“Di balakang kau!” Mancaliak mancik tu, Amak langsung manyuruak ka bawah tampek tidua!
“Den tau caronyo!” sorak Nenek sambia turun dari ateh tampek duduak.
Inyo guluang karateh koran, sudah tu inyo tokoktokokkan ka sagalo arah.
“Mancik!” pakiak Abak, sambia mamanjek jendela labiah tinggi.
“Di sabalah kida Amak!” Mancaliak mancik, Nenek basugiro manyuruak ka bawah tampek tidua.
“Ondeh!” kecek Abak.
Inyo indak bisa pai ka tampek tinggi lai.
Inyo turun lambek-lambek, sudah tu manyuruak di bawah kasua sabalun mancik mancaliaknyo!
“Ado mancik di rumah!” pakiak urang sadonyo.
Tajago bayi deknyo.
Inyo duduak di ateh lapiaknyo, sambia manggosok matonyo nan mangantuak.
Apo itu yang di ateh banta?
Mancik itu punyo duo mato, ampek kaki, jo ikua panjang.“Mancik!” kecek si bayi sambia batapuak tangan sanang hati.
Bayi tu mancaliak ka mancik, dan si mancik pun lari sambia dikaja dek si bayi!
Malompek ka ateh kursi, mamanjek jendela, melompek ka ateh meja, tajatuah di ateh banta...
... balari-lari diantaro kain pintu, balari di ateh piriangpiriang, sudah tu kalua dari pintu!
Iko rumah ambo.
Mandeh, Abak, jo Cenna tingga di siko pulo.
Tampek duduak nan paliang rancak di rumah ko untuak ambo.
Tapi, dipangku labiah sanang rasonyo.
Iyo, kan?
Cheena kawan dakek ambo.
Ambo manunggu inyo pulang dari sakolah.
Ambo mambarasiahan badan indak pakai aia do.
Ambo indak paralu mandi sarupo Tommy.
Ssst ... jan kecekan ka sia-sia ambo manyuruak di siko.
1 ... 2 ... 3 ... Dapek!
Mandeh mamberangan ambo katiko ambo mambaok makanan lamak dari taman.
Ambo bisa mamanjek batang kayu.
Ambo bisa malompek.
Ambo tau sado jalan pinteh di siko.
Sanju tingga dakek siko.
Inyo acok manggaduah ambo.
Inyo mambuek ambo berang.
Tolong agiah tau Sanju, harimau tu keluarga ambo juo mah.
Kami bakuku tajam.
Kadang kawan-kawan ambo mamakak katiko malam.
Tapi ambo lalok tanang.
Ikua bisa mangecek!Lai tau kalian caro binatang manyampaikan pasan malalui ikuanyo?Anjiang manggoyangkan ikua katiko sanang.
Ikua kuciang mangambang katiko inyo berang.Banyak urang mangecek " sabarasiah kuciang".
Artinyo kuciang indak suko aia, tapi inyo tetap barasiah.
Caronyo, inyo manjilek badannyo surang.
Baa kok PR awak alun salasai?Itu dek salah kuciang mah, Buk.
Kalau inyo indak tasangkuik di ateh batang kayu, tantu ambo indak paralu maambiak janjang untuak mamanjek batang kayu tu do.
Kalau ambo indak maambiak janjang untuak mamanjek, tantu indak paralu bagai ambo mamelokan janjang tu.
Kalau ambo indak mamelokkan janjang, tantu indak ka tajago bagai adiak bayi tu do.
Kalau adiak bayi indak tajago, tantu amak ambo indak paralu bagageh kalua dari dapua.
Kalau amak ambo indak kalua dari dapua, tantu indak mungkin baruak bisa masuak ka dapua.
Kalau baruak ko indak masuak, tantu inyo indak maabihan kasado makanan.
Kalau inyo indak maabihan makanan, apak ambo indak ka paralu pai mambali roti jo kari ayam ka kadai.
Kalau apak ambo indak mambali roti jo kari ayam di kadai, tantu anjiang ko indak ka manuruik jo inyo sampai ka rumah do.
Kalau anjiang ko indak manuruik ayah ambo sampai ka rumah, tantu indak inyo makan PR ambo.
Jadi mukasuiknyo anjiang itu nan mamakan PR?
Iyo, Buk.
Jadi kuciang tu pangka balanyo!
Oi, ambo samuik nan kaampek di barisan.
Lai bisa ang mancaliak ambo?
Kida, suok, kida, suok.
Kami bajalan diam-diam dalam barisan.
Ambo ado aka ciek.
Ambo ka maambiak RODA supayo bisa manggarik samakin capek.
Kami indak mamakak bantuak binatang lain do.
Bahaso kami bahaso baun.
Ado baun nan maagiah tau ka ambo "Ka siko arah ka tampek baralek."
Baun nan lain mangecek "Babahayo!
Jan pai ka situ."
Ambo suko kue jo kasado nan manih-manih, samo bantuak ang.
Nio mancaliak otot-otot ambo bakarajo?
Ambo mungkin nampak dek ang ketek bana, tapi ambo sangaik kuek.
Indak baa pintunyo tatutuik.
Ambo bisa lalu ka lubang nan paliang ketek.
Pacayo atau indak, baratuih kami iduik sanang di dalam kalompok.
Awak baraja kato-kato baru lah.
Ketek - Gadang Lambek - Capek Pendek - Tinggi Kuruih - Gapuak Kareh - Lambuik Mamakak - Tanang Iko kato-kato nan balawanan.
Lai bisa ang mambuek kalimaik untuak satiok pasang kato-kato yang balawanan?
Misalnyo, "Samuik tu ketek; gajah tu gadang."
"Sibuk bantuak samuik" adolah caro nan rancak untuak manggambaran urang nan pakarajo kareh.
Ambo mancaliak saikua ramo-ramo biru malambai dek ka bapisah.
Ambo mancaliak saikua labah kuniang sadang maminum sacangkia teh.
Ambo mancaliak saikua ikan merah di piriang makan.
Ambo mancaliak koncek ijau sadang main jo anak anjiang.
Ambo mancaliak itiak oranye yang sadang mandoakan ambo.
Ambo mancaliak bungo violet sadang manari-nari jo ulek.
Ambo mancaliak kuciang warna abu-abu jo itam mamakai topi oranye.
Ambo mancaliak saikua mancik warna abu-abu coklat manyuruak di dalam rumah warna merah jambu.
Ambo mancaliak rubah warna merah jo hitam mamakai kaus kaki warna ungu.
Ambo maliek bilalang hijau mambaco surek kaba hitam putiah
Ambo mancaliak kambiang warna hitam jo ungu di ateh kapa merah.
Ambo mancaliak buayo hijau jo coklat nan galak ka ambo.
Ambo mancaliak ula warna hitam jo biru sadang mamakan sapotong kue.
Ambo mancaliak induak ayam warna merah jo kuniang sadang manulis pakai pena.
Ambo mancaliak harimau warna hitam jo oranye sadang tagak di dalam aia.
Ambo mancaliak kasado warna itu malinteh jo kaduo mato ambo nan hitam.
Pado zaman dahulu, buruang-buruang maadoan musyawarah.
Mereka paralu rajo, bantuak urang-urang jo binatang-binatang lain.
Buruang ma nan patuik manjadi rajo?
“Si Alang lah, inyo lai kuek jo patuik!” kecek nan ciek.“Indak doh, inyo indak punyo mahkota di kapalonyo.
Salain itu, kalau inyo bakicau, suaronyo bantuak ka manangih sajo,” kecek nan lain.“Kalau baitu, si Buruang Unto lah, karano inyo nan paliang gadang.
Suaronyo bak cando singo pulo,” kecek buruang nan lain.“Jan lai, inyo indak pandai tabang.
Rajo buruang harus pandai tabang.”
“Ambo raso, ambo nan patuik jadi rajo,” kecek Merak sambia mangipeh ikuanyo.
“Rupo ambo sangaik elok.”“Ang sombong bana,” kecek Buruang Antu.
“Ambo punyo mato paliang gadang di antaro buruang nan lain.
Ambo nan patuik jadi rajo.” “Indak, indak ang do Buruang Antu,” sorak nan lain.
“Pas matohari tabik ang bae lalok.”
Baitulah, musyawarah indak mancapai mufakaik.
Kudian, ado buruang nan mandapek aka.
“Sia nan bisa tabang paliang tinggi, inyo nan manjadi rajo,” keceknyo.
“Batua, batua,” jawek nan lain.
Buruang-buruang itu pun tabang tinggi ka langik.
Angso tabang salamo sahari, malampaui pagunuangan paliang tinggi di dunia.
Alang tabang salamo duo hari manuju angkaso biru di ateh pagunuangan.
Tapi Buruang Bangkai mambubuang salamo tigo hari indak baranti, luruih ka arah matohari.
Jauah di ateh, buruang nan lain mandanga Buruang Bangkai mamakiak, “Ambo nan paliang tinggi, ambo rajonyo!”
Namun kiro-kiro dari atehnyo saketek, Buruang Bangkai mandanga suaro ketek, “Cit, cit, cit!
Ambo nan paliang tinggi, ambo rajonyo.” Itu kironyo si Ncede, si buruang Neddicky, buruang nan paliang ketek di antaro sadoalahnyo!
Inyo bapacik ka bulu sayok Buruang Bangkai nan gadang wakatu Buruang Bangkai mambubuang ka langik!
“Ang indak ka bisa mangalahan aden liak do,” kecek Buruang Bangkai, inyo mambubuang makin tinggi di udaro.
Inyo naiak, taruih naiak, sampai inyo indak talok untuak naiak lai.
“Aden paliang tinggi di antaro buruang- buruang nan lain.
Aden rajo kalian!” pakiaknyo.
Namun, dari bawah sayoknyo si buruang ketek mancogok kalua.
“Cit, cit!
Cit, cit!
Itu adolah aden, nan paliang ketek!
Aden rajo ang.” Buruang Bangkai alah panek bana untuak tabang labiah jauah.
Mako, inyo pun malayang jatuah - jo si buruang ketek nan masih di bawah sayoknyo.
Buruang-buruang nan lain sangaik berang ka Ncede.
Mereka mananti Ncede ko, basiap ka mancabuik sadoalah bulu Ncede.
Mancaliak buruang-buruang lain berang ka inyo, buruang ketek tu tabang ka liang ula nan indak baunyi.
“Jo mato gadang tu, ang harus manjago liang tu, sudah tu tangkok inyo kalau kalua,” kecek buruang-buruang tu ka Buruang Antu.
Buruang Antu pun tagak di muko liang.
Tapi cahayo matohari taraso maangekan badan, Buruang Antu pun ndak lamo lah takalok.
Si buruang ketek mancigok kalua, nampak Buruang Antu lah takalok, inyo pun tabang capek manjauah dari situ.
Buruang Antu sangaik malu alah mampadiaan si buruang ketek lapeh.
Kini inyo baburu hanyo pas galok.
Pas siang hari inyo lalok, manjauah dari pandangan buruang-buruang nan lain.
Pado suato katiko ado sakalompok anak-anak.
Mereka tingga di pinggia kota, di dakek tampek pambuangan sarok.
Tampek pambuangan sarok ko laweh bana.
Sajauah mato mamandang, tampek pambuangan sarok tu sajo nan nampak.
Anak-anak tu indak ado nan basakolah do.
Sapanjang hari mereka di tampek pambuangan sarok tu sajo.
Sabagian mangumpuaan boto plastik.
Nan sabagian lai mamiliahi baju-baju.
Mereka tau sagalo hal tantang sarok.
Pado suatu hari, Didi datang ka pambuangan tu.
Inyo mamakai salendang dupatta merah.
Didi mancaliak anak-anak nan balarian kian kamari.
Didi kudian mancari tampek duduak.
Inyo mambukak tasnyo, sudah tu mangaluaan sasuatu.
Anak-anak tu sangaik panasaran.
Mereka mulai agak mandakek.
Didi punyo banyak buku bawarna.
Buku tu baisi carito-carito.
Anak-anak tu samakin mandakek, taruih mandakek.
Uni Didi mulai datang tiok hari.
Kalau inyo tibo, anak-anak tu baranti mancari-cari di tampek pambuangan sarok.
Mereka duduak di dakek Didi, mandangaan caritonyo.
Sairiang wakatu, anak-anak tu kenal huruf-huruf sarato babarapo kato.
Lamo-lamo mereka bisa mambaco carito surang.
Anak-anak tu nio mambuek tampek bacarito Didi samakin rancak.
Nan surang mambaok bangku dari tampek pambuangan sarok.
Nan surang mandapek karpet bakeh.
Nan lain mambaok kain pintu.
Akhirnyo tampek bacarito Didi nampak rancak.
Suatu hari Didi indak tibo.
Baitu juo hari salanjuiknyo.
Anak-anak tu manunggu, taruih manunggu.
Mereka kudian mambaco surang-surang.
Mereka saliang mambacoan pulo untuak nan lain.
Suatu katiko, anak-anak mancaliak alamat rumah Didi di ciek buku.
Barangkeklah mereka mancari Didi.
Mereka mambaok tas nan barisi buku.
Anak-anak tu alah bisa mambaco namo bus.
Mereka mancari jalan tampek rumah Didi.
Mereka bisa karano Didi alah maaja mereka.
Anak-anak tu mancari rumah Didi.
Mereka alah mancari di tiok gang, tapi indak juo basuo.
Katiko mereka ka babaliak pulang, nampak salendang dupatta merah.
Salendang tu tagantung di dakek jendela.
Kirinyo Didi sadang babariang di ateh kasua.
Inyo nampak sangaik lamah.
Matonyo layua, di bibianyo indak ado senyum.
Dokter alah maagiah ubek.
Tapi alun juo Didi cegak lai.
Anak-anak tu balari ka Didi.
Mereka langsuang mamaluak jo mancium Didi.
Mereka mambaokan buku-buku Didi.
Didi duduak, anak-anak tu mambacoan untuak Didi.
Mato Didi mulai nampak basinar, bibianyo mulai tasenyum.
Kini Didi datang baliak satiok hari.
Anak-anak tu baitu pulo.
Awak bisa mancaliak mereka sadonyo satiok sore.
Bisa mandanga galak mereka, mandanga mereka mambaco.
Awak pasti tahu, mereka tu sanang bana.
Anak-anak tu, Didi, sarato buku-buku tu.
Den indak pandai marajuik, kuciang indak pandai manulih, ikan indak pandai mangijok ...
... babi indak pandai tabang!
Anjiang indak pandai manari, samuik indak pandai mambaco, gagak indak pandai banyanyi ...
... baruak indak pandai mamasak.
Tapi, baruak pandai barayun!
Gagak pandai mangaok ... samuik pandai manggigik ... anjiang pandai manyalak!
Babi pandai makan, ikan pandai baranang, kuciang pandai malompek ... samantaro, aden pandai mambaco!
Kini ambo alah gadang.
Ambo bisa naiak janjang.
Tapi ambo indak bisa turun baliak.
Ambo bisa mamanjek ka ateh kursi.
Tapi ambo indak bisa turun baliak.
Ambo mamanjek ka ateh kursi, sudah tu ka ateh meja.
Tapi ambo indak bisa turun baliak.
"Abak!Abak!"
ambo mamakiak.
Abak galak.
"Sonu baraja lah turun!"
keceknyo.
Ambo takuik.
Tapi ambo indak manangih.
Lambek-lambek ambo turun dari meja, sudah tu turun dari kursi.
Akhianyo, ambo lah tahu caro turun bagai!
Sanang?
Galak?
Sorang sajo, indak bakawan?
Berang?
Mangambok?
Ibo ati?
Cameh?
Cangok?
Nio tau?
Apo nan dirasoan hari ko?
Catatan untuak urangtuo jo guru: anak acok maraso sulik manyampaian apo nan inyo rasoan.
Awak dapek mamakai buku ko untuak manoloang anak mangenali macam-macam perasaan; maajak anak mangecek tantang keadaan nan mambuek mereka punyo perasaan tertentu, sarato untuak maagiah tau emosi atau perasaan nan alun ado di dalam buku ko.
Ibuk/Apak dapek juo maajak anak manyampaian baa caro mereka wakatu mereka maraso berang jo sakik ati (Bilo anak maraso berang?
Apo nan anak pabuek katiko maraso ibo ati?
Ka sia anak bacarito katiko sadang kecewa?)
Nan paliang disuko Anaya di dunia ko adolah ampu jarinyo.
Inyo suko ampu jarinyo nan bulek, taba, jo gambuang tu masuak ka muluiknyo.
Inyo mancucuik ampu jarinyo di tampek tidua, inyo mancucuik ampu jarinyo di kelas, inyo mancucuik ampu jarinyo di ayunan.
Inyo mancucuik ampu jarinyo tu di satiok wakatu!
Urang gaeknyo indak suko mancaliak itu, dek itulah urang gaeknyo acok mangecek, 'Ampu jari kau babaun busuak,' 'Anaya, barantilah!
', 'Anaya jan bantuak itu!'
Hari ko Anaya pai ka kabun binatang.
Urang gaeknyo indak mamparatian ampu jarinyo karano mereka asik mamparatian binatang-binatang di sinan.
Anaya maliek gajah.
Nampak dek inyo ado anak gajah nan indak sato barandam jo amaknyo.
Anak gajah tu indak sato mangaluaan bunyi tarompet sarupo apaknyo.
Indak ikuik makan pisang samo kawan-kawannyo.
Manga sajo anak gajah tu?
Inyo mancucuik balalainyo!
CHUP!
CHUP!
Di muko ado banyak ruso.
Anaya maliek saikua ruso nan indak makan jo ibunyo.
Inyo indak mancaliak binatang lain bantuak ayahnyo.
Inyo indak malompek-lompek jo kawan-kawannyo.
Apo nan dikarajoan bayi ruso itu?
Inyo mancucuik kukunyo!
CHUP!
CHUP!
Sudah tu, baruak maimbau.
Anaya mamparatian saikua anak baruak nan indak manggayuik ka amaknyo.
Inyo indak main badut samo apaknyo.
Indak main mancik-mancik jo kawan-kawannyo.
Manga sajo anak baruak tu?
Inyo mancucuik ampunyo!
CHUP!CHUP!
Anaya mamparatian kudo nil nan di dalam kolam.
Inyo maliek saikua anak kuda nil nan indak manguok gadang jo amaknyo.
Inyo indak bakaruah jo apaknyo.
Indak pulo baranang jo kawan-kawannyo.
Manga sajo anak kuda nil tu?
Inyo mancucuik bibianyo!
CHUP!
CHUP!
Harimau manyambuik Anaya jo auman.
Caliaklah anak harimau tu!
Inyo indak lalok jo amaknyo.
Inyo indak manapuak langau jo apaknyo.
Indak pulo mandok-mandok ka kawan-kawannyo.
Manga sajo anak harimau tu?
Inyo mancucuik ikuanyo!
CHUP!
CHUP!
Anaya duduak sambia mamikiaan anak-anak binatang nan indak sato basanang-sanang tadi.
Anaya maliek ka urang-urang di sakaliliangnyo.
Inyo mancaliek anak laki-laki nan duduak di ateh bahu ayahnyo sambia malambaian tangan.
Inyo mancaliek anak laki-laki nan mambaok gulo-gulo kapeh jo jus.
Anaya mancaliak anak padusi nan mamoto-moto jo kameranyo.
Anaya mancaliak bayi nan sadang manggoyangan mainannyo.
Kasado anak tu sadang basanang hati!
Anaya mancaliak ka bawah iduangnyo, nampak tangannyo malengkuang ka ateh, ampu jari masuak ka muluik.
Bisa indak yo, inyo manggunokan ampunyo untuak nan labiah baguno?
Anaya mangaluaan ampu jari dari muluik.
Inyo balari ka tangah kaduo urang gaeknyo.
Inyo mamacik tangan urang gaeknyo, maetong 1-2-3 , sudah tu malompek jo baayun tinggi di udaro.
"YUHUU!"
Bayi baruak nan mancaliak Anaya dari ateh sato pulo maniru.
Ambo indak tau ba a kok ambo jago pagi bana hari ko.
Kudian ambo sadar kalau hari ko hari nan aneh kironyo.
Sadonyo aneh.
Sudah tu tadanga ado urang maariak ambo kareh-kareh!
Dipan kami lah mamanjek dindiang.
Jam ketek ambo tambah tinggi!
Payuang kami baputa sakancang-kancangnyo.
Topi merah-biru ambo mangaluaan suaro badatiak!
Apo nan alah tajadi jo biliak ketek ko?
Ambo takuik kalau beko ambo pingsan.
Kipeh angin barubah manjadi gurita gadang.
Boneka punyo kakak ambo tanang sajo mamakan dal jo nasi.
Kuciang kami duduak di kursi punyo Abak.
Ha, caliaklah!
Ado mancik mambacoan berita di TV!
Katiko bakaco - Ahh!
Caliak itu ha!
Tinggi ambo manjadi duo meter!
Amuah mararau ambo kalau bantuak iko ko.
Eh, caliaklah!
Ado tukang sihir, "Maaf!
Maaf!"
keceknyo, "Ambo karajoan apo nan ambo bisa!"
"Iyo, iyo!
Iko ambo nan alah mambuek kakacauan ko mah.
Iko parangai indak elok dari ambo, ambo mangaku!"
Jadi, Abra-ka-dabra!
Sim sa la bim!
Kamar!
Baliaklah manjadi rapi baliak – satu – tigo – duo!
Pishi maraso sadiah jo taibo dek surang se.
Kapatang inyo bagian dari kalompok ikan pari.
Kalompoknyo pesta pora mamakan ikan, indak jauah dari Pulau Andaman jo Pulau Nicobar.
Sabana sanang inyo jo kawan-kawannyo baranang jo maambua kalua dari Lauik India nan rancak!
Katiko inyo mancaliak ado kapa di ateh kapalo, Pishi manyilam jauah-jauah ka dasar lauik.
Kawan-kawannyo alah baserak ka sinan-kamari.
Pishi mangayun siripnyo nan bantuak jubah tu kudian baranang ka tampek aman.
Ado kilek gadang, sudah tu tadanga patuih.
Pishi binguang, indak tahu arah.
Lauik alah kalam dek inyo.
Ado ombak gadang mangguluang, mambaok Pishi sampai ka dakek kapa.
Aduuuh, paruiknyo taluko.
Pishi tahu apo nan ka dipabueknyo.
Inyo harus mancari kawan-kawannyo.
Namun, partamo-tamo lukonyo paralu diubek.
Inyo baranang jo maluncua sacapek mungkin ka arah pantai.
Jantuang Pishi badabuak kancang.
Andai sajo badannyo indak sagadang iko--panjangnyo 10 meter, bareknyo 900 kilogram labiah!
Inyo harus capek tibo di rumah sakik.
Inyo sangaik paralu pertolongan.
Kudian nampaklah mercusuar di dakek pantai.
Sanang bana hati Pishi!
Inyo sampai di rumah sakik, rumah sakik nan alami.
Langsuang sajo sakalompok gadang ikan mangarumuni Pishi.
Ikan nan inyo makan di wakatu lain, kini malah manjadi parawatnyo.
Mereka mambarasiahan luko di paruik Pishi.
Ikan "pambarasiah" tu manggigiki kulik Pishi nan cabiak.
Indak lamo, Pishi alah maraso baransua cegak.
Pishi suko bana lauik India jo 5000 macam makhluk lauiknyo.
Untuak Pambaco Lauik India acok disabuik juo "Ratnakara" dalam bahaso Sanskerta kuno.
Ratnakara artinyo tambang parmato.Ikan pari manta acok macari tampek pambarasiahan.
Tampek pambarasiahan bisa dikecekan sarupo rumah sakik alami di lauik.
Di siko, ikan-ikan ketek sarupo ikan bidadari baranang di antaro insang sarato di permukaan kulik ikan pari.
Ikan-ikan ketek tu disabuik juo ikan pambarasiah, karano mereka mambarasiahan ikan pari dengan caro mamakan parasit sarato jaringan mati.
Walaupun gadang, ikan pari lai elok hati.
Ikan pari banyak diburu, antaro lain dek hiu gadang, paus, jo manusia.
#6FrameStoryChallenge: A Carnival of ArtThe illustrations in this book were created as part of the #6FrameStoryChallenge, an online campaign run by Pratham Books to build a rich bank of illustrations for StoryWeaver.
The essence of the #6FrameStoryChallenge was to tell a good story using just 6 illustrations.The campaign inspired nearly 70 illustrators to donate their time and skills to India’s first open-source story-publishing platform for children.
What started out as an experimental campaign soon blossomed into a carnival of art, birthing nearly 500 new illustrations.These wordless narratives cut across language barriers, opening up a world of possibilities, encouraging StoryWeaver’s growing community to dream up multiple stories around these images.
The #6FrameStoryChallenge is a powerful reminder of the need for collaboration, to get closer to our mission: “A Book in Every Child’s Hand.”
Malam ko cahayo bulan tarang, sadoalah binatang di kandang Mangu sadang lalok, kecuali Tinku!
“Ambo indak mangantuak doh.
Mak” bisiak Tinku.
Sayangnyo, amak Tinku indak mandanga kecek Tinku karano amaknyo alah lalok.
Tinku mancubo manungkuik jo manilantang, tapi ndak bisa juo lalok doh.
Tinku pai kalua kandang untuak maliek-liek.Di langik, nampak dek Tinku bulan putiah nan bulek, galak ka Tinku.
Tinku sanang bana.“Kironyo malam hari tu rancak,” kecek Tinku dalam hati.
Jauah di ateh batang kayu, ado cahayo nan bakilauan.
Satitiak cahayo tabang turun sambia bakato, “Ambo kunang-kunang.
Ambo bacahayo di dalam galok.” “Lai nio bakawan jo ambo?”tanyo Tinku.
“Tantu lai amuah,” sahuik kunang-kunang.
Ado nan tabang kudian bagantuang tabaliak di ateh batang kayu.
“Sia namo, Buruang?” tanyo Tinku.
“Ambo indak buruang do.
Ambo kaluang.
Ambo bisa mancaliak di waktu malam.” “Lai nio bakawan jo ambo?” tanyo Tinku.
“Tantu amuah,” jawek kaluang.
Daun-daun manggarik-garik di samak-samak.
Ado nan manyuruak!
“Sia di sinan?” tanyo Tinku.
“Ambo rubah.
Ambo suko bajalanjalan wakatu malam,” kecek rubah.
“Lai nio bakawan jo ambo?” tanyo Tinku.
“Tantu amuah,” jawek rubah.
Ado duo mato manyalo mancaliak ka Tinku dari ateh batang kayu.
“Sia di sinan?” tanyo Tinku.
“Ambo buruang hantu.
Ambo baburu mancari makan waktu malam,” jaweknyo.
“Lai nio bakawan jo ambo?” tanyo Tinku.
“Tantu amuah,” jawek buruang hantu.
Krik!
Krik!
“Sia tu?” tanyo Tinku.
“Ambo jangkrik.
Ambo basuaro katiko malam,” jawek jangkrik.
“Lai nio bakawan jo ambo?” tanyo Tinku.
“Tantu amuah,” kecek jangkrik
Tinku jo kawan-kawannyo malompek, bamain, sarato baguliang-guliang sampai Tinku mangantuak.
“Ambo mangantuak, Ambo harus pulang kini,” kecek Tinku.
Tinku sanang bana karano punyo kawan baru.
Tinku malakok ka amaknyo sambia bakato, “Kironyo malam tu indak langang doh, Mak.
Banyak nan rancak wakatu malam tu.” “Iyo,” kecek amak Tinku.
“Kawan-kawan baru ang adolah binatang malam, bantuak anjiang lia.”
“Binatang malam makan, main, jo bakarajo wakatu malam.
Wakatu siang, mereka baistirahat.
Tinku harus lalok kini.
Lalok untuak mambaliakan tanago Tinku untuak bamain jo kawan-kawan bisuak siang.
Salamaik malam nak,” kecek amak Tinku, sambia memaguik Tinku arek-arek.
Bulan tarang bandarang sapanjang malam, manarangi bumi jo cahayo nan tarang.
Tinku pun akhirnyo lalok sapanjang malam.
Satya anak nan indak bisa tanang.Inyo balari, malompek, baputa, jo baguliang ... sudah tu tajatuah!
"Duduak tanang lah agak sabanta!"
kecek Abak.
"Kok lah tasakik, jan mangadu ka Uni," kecek Uni.
"Awas ang, kalau ado nan pacah!"
kecek Inyiak.
"Ang manggaduah urang baraja," kecek gurunyo.
Tapi, apo lah dayo Satya jiko kaki jo tangannyo manggarik taruih.
Kini hari Ahad.
Hari nan paliang disuko Satya - karano hari tu inyo pai ka kabun, ka tampek karajo amaknyo.
Jaraknyo jauah, malalui jalan rahasio nan turun-naiak, kabun nan laweh, rimbo nan labek, jo batang aia nan tanang.
Satya malompek bantuak kalinci, balari bantuak ruso.
"Luluak tu licin.
Elok-elok lah!"
kecek Amak.
Inyo marangkak bantuak sipasan, manjala bantuak ula.
"Caliak-caliak duri!"
kecek Amak.
Inyo barayun bantuak laba-laba, mamanjek bantuak baruak.
"Wiiiiiiii!"
"Piliah dahan nan kuek, baruak ketek Amak," kecek Amak.
Inyo mangayuah bantuak itiak, baranang bantuak koncek.
"Baranang se di nan dangka, lai jaleh?"
kecek Amak.
Inyo mamanjek bantuak bingkaruang, malompek bantuak kambiang.
"Jan sampai tajilapak!"
kecek Amak.
Satya mangapakan tangannyo bantuak sayok, mancubo tabang.
Inyo membayangan dirinyo malayang, maluncua bantuak buruang bangkai.
Sanjonyo, katiko matoari tabanam dan cingkariak mulai banyayi, tibo masonyo pulang ka rumah.
Dek panek Satya mamanjek ka pundak amaknyo.
Mereka pulang malalui jalan satapak naiak turun, parak, hutan, jo batang aia.
Di rumah, Abak, Uni, jo Inyiak galak mancaliak Satya nan lah luko-luko jo kumuah dek luluak.
Inyiak mamandian Satya.
Abak mamasak makan malam.
Uni mancaritoan kisah kasukoan Satya sampai inyo talalok.
Dalam mimpinyo, Satya balari jo malompek, baputa jo baguliang …
... sarato tabang jauah!
Baa caro binatang tu bajalan?
Oo, bantuak Satya bajalan!
Apokah kalian tau tiok binatang, buruang jo karanggo, caro jalannyo babeda-beda, untuak tujuan nan babeda-beda juo?
Bantuak awak, binatang tu bajalan untuak mancari makanan nan lamak, rumah nan nyaman, jo keluarga nan manyayang.
Ado binatang nan bajalan untuak lari dari binatang nan ka mamakannyo.
Cubo cari tau baa binatang-binatang tu bajalan!
Lumba-lumba tanamo kapandaiannyo malompek kalua dari lauik.
Kalian lai pandai malompek?
Cheetah adolah binatang darek nan larinyo paliang kancang.
Cheetah balari sangaik kancang, apolai katiko inyo baburu.
Kalian lai bisa balari kancang-kancang?
Kapitiang bajalan manyampiang.
Lai bisa kalian bajalan manyampiang?
Balalang bisa malompek tinggi malarian diri supayo indak kanai makan.
Lai bisa kalian malompek tinggi bana?
Keong marangkak lambek-lambek.
Sabana lambek.
Kalian lai bisa marangkak lambek-lambek?
Bunty suko bamain jo kupu-kupu
... sarato buruang.
Inyo suko bamain kapa-kapa karateh.
Inyo suko pulo mambuek istano dari kasiak.
katiko Bunty pulang karumah, Amak nyo manyuruah nyo mandi.
Tapi inyo malawan
"Ambo indak suko sabun!''
pakiaknyo.
Malam tu inyo barasian.
Kuman panyakik mangapuang istanonyo, sarato manyarang Bunty.
Bunty dikaja dek kuman-kuman tu.
Inyo balari manyalamaikan diri sambia mamakiak, ''Toloooong ...
Toloooong!"
Sakatiko tibo Bubbly, Rajo Sabun.
''Bunty, jan takuik," katonyo.
''Sarang kuman-kuman panyakik tuu!''
Rajo Sabun mamarentah ka tentara busa.
Tentara busa mangusia kuman panyakik jauah-jauah.
Kini Bunty alah suko mamakai sabun.
Inyo manggusuak badannyo sampai barasiah.
Ambo suko rambuik luruih.
Ambo suko rambuik karitiang.
Ambo suko ikua nan bakaluak.
Ambo suko ikua nan luruih.
Ambo suko janjang nan bakelok-kelok ka ateh.
Ambo suko janjang nan luruih.
Ambo suko jalan nan luruih ka ateh bukik.
Ambo suko jalan nan baliku mangaliliangi bukik.
Ambo suko manggambar garih-garih luruih...
Tiok manggambar, ambo mambuek garih bagalombang.
Lai nio roti chakli?
Ambo suko roti Chakli!
Nan luruih atau nan bakaluak?
Nan luruih atau nan bakaluak, tasarah sajo!
Ambo suko kaduonyo!
Tara indak bisa duduak tanang!
Kareta ko rasonyo lambek bana.
Tara mancigok kalua jandela.
Lampu-lampu bakijok-kijok dari jandela di bangunan-bangunan nan manjulang tinggi.
Katiko urang-urang di gerbong tu basiap untuak lalok, ado panumpang nan batanyo ka Tara, “Nak, kau lai indak lari dari rumah do, kan?” “Tantu indak!” kato Tara.
Pagi-pagi bana, Tara turun dari kareta di Meenapur.
Inyo bajalan manuju ka tapi batang aia Ganga, sudah tu naiak biduak nan panuah sasak.
“Sia gadih nan pai surang tu?” banyak urang di biduak nan batanyo.
Katiko Tara turun, urang nan mambaok biduak batanyo, “Nak, kau lari dari rumah?”Tara galak manih sarayo bakato, “Indak, Pak, ambo nio pulang!”
Tara tibo di rimbo.
Inyo kaluaan kameranyo.
Saikua ruso mancaliak ka inyo, bantuaknyo ruso tu heran apo nan dikarajoan Tara di sinan!
Tara maarahan kamera, kudian mamatiaknyo.
“Ambo alah baliak, ruso tacinto, ambo alah pulang ka kampuang inyiak-inyiak ambo.”
Katiko matahari tabanam, Tara mulai bajalan di ateh jambatan gantuang.
Jambatan babuai lambuik mangiriangan tiok langkahnyo.
Inyo galak manih sambia mamikiaan nan manunggunyo di subarang sinan.
Katiko tibo di subarang, Tara baranti untuak maambiak peta dan maatur rencana perjalanan salanjuiknyo.
Inyo mamiciangan mato sambia mairuik angok dalam-dalam.
Ondeh, baun batang-batang kayu sarato tumbuah-tumbuahan di hutan sungguah manyanangkan!
Tara mambuek api unggun ketek.
Sasudah makan makanan nan inyo baok, Tara marabahan badan di bawah langik.
Bintang-bintang bakijok-kijok sarupo ka kawan.
Bisuak inyo ka bajalan kaki malinteh rimbo, sudah tu naiak bus ka desa tampek buyuiknyo tingga.
Untuak hari ko, Tara Prakash, surang fotografer margasatwa nan tanamo, ka lalok di bawah bintang-bintang dan bamimpi tantang rumah.
Pambaco nan tacinto, lai pernah mancubo manghituang bintang?
Bara banyak bintang nan manuruik kalian bisa kalian hituang?
Andai kalian harus tingga surang di hutan, apo sajo barang nan harus kalian baok?
Di hari apo sajo dalam sabulan bintang nampak paliang jaleh dek mato?
Baa kok baitu?
#6FrameStoryChallenge: A Carnival of ArtThe illustrations in this book were created as part of the #6FrameStoryChallenge, an online campaign run by Pratham Books to build a rich bank of illustrations for StoryWeaver.
The essence of the #6FrameStoryChallenge was to tell a good story using just 6 illustrations.
The campaign inspired nearly 70 illustrators to donate their time and skills to India’s first open-source story-publishing platform for children.
What started out as an experimental campaign soon blossomed into a carnival of art, birthing nearly 500 new illustrations.These wordless narratives cut across language barriers, opening up a world of possibilities, encouraging StoryWeaver’s growing community to dream up multiple stories around these images.
The #6FrameStoryChallenge is a powerful reminder of the need for collaboration, to get closer to our mission: “A Book in Every Child’s Hand.”
"Ulang baliak, susun ka ateh kotak-kotak tu, Bonda!
Bia ditumbuak dari arah lain!"
Indak ragu-ragu, indak pulo pakai mangaruikan kaniang, Bonda manyusun kardus-kardus nan alah tempang-tempuik tu ka ateh untuak kalimo puluah kalinyo.
Menara kardus nan tinggi bagoyang-goyang tu stabil, saimbang.
Hanyo Bonda nan tau caro manyusun bantuak itu.
Ambo pacu masin turbo super ambo kancang-kancang--bruum, BRUUM--maarah ka susuan kardus tu, Kan kali iko dari suok.
BRUM!
Ambo manumbuak menara sambia tapakiak-pakiak dek sanang pas menara tu tabang ambua di sakaliliang ambo.
Bonda galak, inyo batapuak tangan kareh-kareh bantuak partamo kali ambo mancubo iko.
Oh Bonda, Kawan paliang elok, paliang setia nan bisa didapek.
Apolai untuak anak umua 10 tahun nan duduak di kursi roda bantuak ambo.
Halo, ambo Devi, ambo datang dari tahun 2085 Masehi.
Inyiak ambo acok mangecek dunia ko alah banyak barubah dibandiang wakatu inyo ketek di 2016 dulu.
Kini labiah rami, tapi udaro untuangnyo lai barasiah, dek kasado kendaraan kini mamakai listrik atau tanago matohari.
Makin saketek pulo angko kecelakaan, dek kendaraan bisa bajalan surang, caronyo pun sangaik hati-hati.
Batang kayu jo hutan labiah saketek dibandiang dulu, tapi alah banyak pulo nan ditanam ulang, syukurlah.
Tapi nan PALIANG barubah, kecek inyiak ambo, tantulah teknologi.
Wakatu tahun 2016 lai ado pulo teknologi, tapi indak samo jo nan awak punyo kini do.
Teknologi sabana mambuek hiduik ko nyaman.
Hiduik AMBO sabananyo.
Dek karano teknologi ikolah ambo bisa mandapekan konco arek.
Iko si Bonda.
Konco arek sapanjang hiduik.
Si pambuek menara kardus ko ROBOT mah.Jan takajuik pulo kalian.
Haa!
Kalian indak manyangko do, kan?
Tapi, cubo pikia baliak.
Kawan nan ma nan nio manyusunan menara 50 kali, indak ado mangaluah saketek juo?
Kawan nan ma nan tiok kali bisa manyusunnyo baitu samporono?
Bonda: Ambo setuju!
Manusia indak sakonsisten jo saakurat kami.
Kecek manusia, mangarajoan hal nan samo tiok sabanta tu mambuek "bosan" (Indak tau ambo mukasuik kato itu, jadi jan tanyo ka ambo!).
Manusia bisa sakik, paralu pulo buang aia tiok sabanta.
Kadang ambo bapikia, baa caro manusia manyalasaian karajo katiko kami alun ado?
Bonda indak cuma bisa mambuek menara.
Ambo bisa maajaan inyo mangarajoan hal lain--maambuangan ka ambo duo lusin bola dalam sapuluah minik sahinggo ambo bisa latihan kasti, manurunan kotak harato rahasio dari rak nan paliang ateh (nan sangaik tinggi nan dak bisa urang maambiaknyo kalau indak pakai janjang), maangkek meja Abak nan barek sahinggo ambo bisa mancari antiang ameh ketek ambo nan tajatuah tapalantiang ka sinan (Amak ambo bisa mancirotet bajam-jam kalau ambo mailangan antiang tu) ... Kiro-kiro bantuak itu lah.
Bonda: Bantuak nan alah ambo kecekan, manusia tu indak baguno bana dibandiangan jo kami robot.
Nan paling masalah, manusia taparangkok di dalam banannyo nan pendek tu, samantaro kami bisa maninggi jo mamendek sasuko kami, caronyo jo mampapanjang atau mampasingkek kaki jo tangan kami.
Mato kami bisa manjadi kamera, teleskop, mikroskop, atau katigo-tigonyo sakaligus!
Baa caro ambo maajai Bonda?
Caronyo jo "mamprogram" inyo.
Mamprogram ko mukasuiknyo manunjuakan ka inyo, sakali sajo, caro mangarajoan sasuatu.
Misalnyo kapatang, ambo nio inyo mambaokan kotak harato karun rahasia nan ambo sabuik tadi.
Mulo-mulo ambo arahkan Bonda lansuang ka rak tampek kotak tu talatak, caronyo: ambo gambar rute di denah rumah nan kalua di layar santuah inyo.
"Kini lai bisa ang manjangkau ka rak paliang ateh tu sarato mancaliak apo sajo nan ado di sinan, B?"
kecek ambo pas inyo alah sampai ka sinan.
Kalua tangan inyo, manjulua ka ateh.
Pas inyo manggarikan tangan sapanjang rak tu, kamera ketek di jarinyo sibuk mamoto sagalo nan ado di sinan.
Katiko Bonda manunjuakan foto-foto tu, ambo tingga manyantuah foto kotak nan ambo nio.
"Nah, iko kotak harato karun den, Bonda," kecek ambo.
"Tolong turunkan ka bawah, yo?"
Kini, bilo sajo ambo nio kotak tu, ambo tingga mangecek sajo, "Kotak harato karun!"
Mako Bonda langsuang pai ka rak itu.
Sakali sajo inyo "baraja", Bonda indak pernah lupo do.
Daya ingeknyo kuek jo mantap bana!
Bonda: Kuek jo mantap?
Hanyo dibandiang manusia nan indak kompeten, nan indak bisa maingek di ma inyo malatakan kunci, kacomato, hp ...
Bantuak itulah konco arek ambo tu.
Memang ambo anak padusi nan baruntuang bana.
Eh, jan salah sangko--ambo bukan anak nan aneh.
Ambo punyo kawan sasamo manusia nan bamain basamo, kadang bagaluik, sarato basamo-samo barangkek sakolah.
Tapi, ambo labiah suko jo Bonda daripado kawan lain, karano Bonda indak mangambok kalau ambo basanang-sanang jo kawan lain, indak pulo berang kalau inyo kalah matematika dari ambo, atau marabo katiko ambo lupo maagiah ucapan salamaik di hari ulang tahun inyo ... Ssssst!
Iko karano ... Bonda indak punyo parasaan do!
Tapi jan kareh bana mangecek--kok maraso indak lamak pulo inyo beko.
Bonda: Ondeeh ... Baa caro bapikia logis Devi, tu?
Kecek inyo ambo indak baparasaan do, tapi inyo takuik pulo ambo "maraso indak lamak".
Manusia bisa logis, tapi katiko inyo "maraso" sadiah, berang, atau takuik, hilang logikanyo!
Hah!
Sia pulo nan paralu parasaan?
Eh, tunggu!
Jan-jan ado "parasaan" nan taraso dek ambo kini tu?
Kecek prosesor amboi yo.
Keceknyo ambo kini punyo parasaan nan disabuik "jajok"... Hmmm .... Antah baa "rasonyo" tu.
Nan paliang lamaknyo, ambo indak pernah maraso taibo kalau Bonda basanang-sanang jo kawan-kawannyo salain ambo, karano ... inyo indak punyo kawan!
Bonda: Eeh, sumbarang sajo!
Ambo lai punyo kawan mah!
Pelayan robot nan di kafe salalu manyapo ambo "Halo" elok elok, robot kasir cowok nan di toko ... Eh, sabanta ... Ambo baru sajo mamproses apo nan dikecekan dek Devi ... Inyo suko ambo KARANO ambo indak punyo kawan - JO indak punyo parasaan!
Bukan karano sia ambo!
Ondeeeh!
Bakacamuak parasaan nan taraso -- Ambo maraso berang, jo ibo hati, jo ...
"Bonda!
Lai elok-elok sajo?
Badan ang talampau angek.
Bonda - ang damam!
Tombol mati otomatis ang indak pulo bafungsi!
Tapi, jan cameh, kawan.
Aden pasti manjago ang sarupo ang manjago aden.
Danga elok-elok yo, Bonda - aden ka mamatian ang kini, supayo sistem ang beko bisa cegak baliak.
Jan takuik yo - bantuak lalok sajo tu nyo.
Beko kalau ambo hiduikan ang baliak, ang bantuak baru baliak, sudah tu awak bakawan baliak.
Lai tadanga dek ang tu?"
Bonda: Mato Devi basah, bantuak kalau inyo maraso sadiah atau takuik.
Ambo jadi marasoan sadiah pulo.
Tapi, kecek prosesor ambo, aia mato nan manitiak itu artinyo inyo sayang bana ka ambo.
Kini ambo marasoan parasaan sanang pulo ... Paniang ambo deknyo ... sadiah-kudian- sanang ... sanang-kudian-sadiah.
.. sudah tu dimatiaaan ....
Tadanga bunyi baputa jo mandanguang pas Bonda sadang boot-ulang.
Ambo manahan aia mato nan ka kalua.
"Bonda," ambo maimbau.
"Bonda, lai tadanga?
Lai tahu sia aden?
Tolong kecekan, memori ang lai indak tahapuih!
Aden nio ang maingek sado maso awak basanang-sanang sapanjang tahun kapatang, kasado raso sayang ...."
Bonda: Ondeh!
Sayang.
Apo itu nan namo parasaan nan taraso dek ambo ko?
Raso sanang-jo-sadiah ko?
Bonda mancaliak ka ambo.
"Oi Devi!
Apo nan Devi nio ambo karajoan kini?
Main manyusun kotak awak?
Apo paralu ambo ambiakan kotak harato karun rahasio?
Apo Devi nio ... ?"
"Bonda!
Ang alah cegak!
Ondeh, sanang hati den, sanang, SANANG!"
Devi mamaluak Bonda arek-arek.
Bonda: Sudah tu ambo mangarajoan hal nan aneh, nan indak pernah diprogramkan ka ambo.
Ambo malingkakan tangan ambo mamaluak kawan ambo, Devi.
Samo sakali indak ado alasan logis untuak itu.
ROBOT: KAPATANG, KINI, JO NANTIK Apo nantik di tahun 2085 ado Bonda untuak satiok Devi?
Awak tunggu jo caliak sajo nantik.
Namun, indak ado nan mambantah baso 25 tahun dari kini, di tahun 2040, robot ko ka labiah banyak di ma-ma.
Sia sarato apo robot tu?
Kalau kalian manjawek baso robot tu masin nan nampak jo batindak sarupo manusia, tapi manggariknyo tapatah-patah, punyo suaro nan data sajo indak baekspresi, jo matonyo balampu kalau inyo diiduikan, kalian pasti talampau banyak manonton pilem jo TV.
Karano, sabananyo robot tu adolah satiok "masin elektro-mekanis nan dipandu jo program komputer atau sirkuit elektronik".
Yop, robot indak harus sarupo manusia.
Dek itulah makonyo kalian mungkin indak sadar alah ado robot di sekitar awak ko.
Iyo bana tu?
Di ma?
Nah, robot ado di pabrik, gudang, kabun buah, rumah sakik, bahkan di rumah.
Robot tu bisa bantuak tangan mekanis nan gadang, misalnyo bantuak di pabrik oto, nan mangarajoan pangelasan, marakekan jo mancat bagian-bagian oto.
Robot bisa pulo babantuak kamera super ketek, sarupo nan ado di rumah sakik.
Robot ko manempe ka tabuang tipih bantuak rambuik, mekanis nan dipandu jo program komputer atau sirkuit elektronik".
Yop, robot indak harus sarupo manusia.
Dek itulah makonyo kalian mungkin indak sadar alah ado robot di sekitar awak ko.
Iyo bana tu?
Di ma?
Nah, robot ado di pabrik, gudang, kabun buah, rumah sakik, bahkan di rumah.
Robot tu bisa bantuak tangan mekanis nan gadang, misalnyo bantuak di pabrik oto, nan mangarajoan pangelasan, marakekan jo mancat bagian-bagian oto.
Robot bisa pulo babantuak kamera super ketek, sarupo nan ado di rumah sakik.
Robot ko manempe ka tabuang tipih bantuak rambuik, masuak ka dalam usus jo arteri wak untuak mamareso badan awak kok-kok ado panyakik.
Ado pulo robot nan bantuak lempengan bulek data, nan bakarajo di rumah jo di kantua.
Inyo badanguang bakaliliang-kaliliang mambarasiahan lantai pas malam wakatu sado urang lalok.Sabagian ado nan babantuak kursi roda ketek, pai ka zona parang, mancari ranjau babahayo, atau manggalindiang di permukaan bulan jo Mars, mamoto sarato maambiak sampel untuak ka dikirim ka ilmuwan di Bumi.
Ambo nio mancaliak robot jo mato kapalo ambo surang!
Kalau kalian pernah mamakai, atau mancaliak, komputer jo ponsel cerdas, berarti kalian alah "mancaliak" robot!
Iyo, robot ado di dalam alat-alat itu bagai.
Ado pulo nan banamo, misalnyo Siri jo Cortana (lai pernah mandanga namo-namo ko?)
Inyo bisa manolongan awak mancari informasi, misalnyo kaparaluan proyek di sakolah, laporan lalu lintas (jalan ma nan sadang macet kini?
Rute alternatif nan ma nan ancak ditampuah?
), hiburan (di ma film baru Deepika Padukone diputa kini?
Pukua bara tayangan salanjuiknyo?
), sarato banyak lai lainnyo.
Inyo bisa pulo mamasanan tiket bus jo kareta awak, mamasanan balanjoan, sarato maagiah tahu awak bara kalori nan lah awak baka wakatu main bola.
Sarupo apo maso depan robot ko?
Manyangkuik robot, bantuak apo dunia ko di masa nantik, katoanlah, tahun 2040?
Mungkin awak alun ka mancaliak robot malenggang di jalanan India tahun 2040, tapi pasti awak nantik dikaliliangi dek babagai macam robot tanpa wak sadari.
Gadang kamungkinannyo nantik ado oto nan indak basupir di jalanan awak.
Mungkin ka ado robot mikroskopik di dalam lensa kontak nan manolongan awak untuak mamoto--sahinggo awak indak paralu mamacik ponsel cerdas atau kamera lai untuak mamoto (tapi baa caronyo awak bafoto selfi?
).Dan ado pulo sajumlah robot udaro nan disabuik drone tabang kian kamari--maanta surek, paket, sarato kebab, mambuek tukang anta barang indak diparaluan lai, semoga dapek mangurangi kamacetan di jalan-jalan awak!
Kiro-kiro bantuak apo robot nantik di tahun 2085, 45 tahun nan ka datang, yo?
Sarla suko mancaliak buruang tabang.
Pado suatu hari, katiko di kelas IPA, Sarla mancaliak kalua jandela dan maliek saikua buruang alang malayang di langik.
Buruang tu pasti sanang bana!
Sarla juo suko mancaliak kapa tabang mambubuang.“Hei, nan di sinan, sia namo awak?
Manga indak mancaliak ka papan tulis?” kato guru kelas Sarla.Sarla tagak tagageh-gageh sarayo manjawek, “Maaf Buk, ambo sadang mancaliak buruang alang.
Ambo ingin bisa tabang bantuak buruang, atau bantuak kapa tabang….” “Sia namo awak?” “Sarla.”
“Oh namo nan rancak!
Lai tahu awak, Sarla tu juo namo pilot padusi partamo dari India?
Namo Ibuk, Hamsa, artinyo angso.
Tahu ndak, angso tamasuak jenis buruang gadang nan bisa tabang,” kato Buk Guru.
“Sarla harus acok ka pustaka.
Ibuk yakin banyak buku tantang buruang jo tabang, atau masin-masin nan bisa tabang bantuak kapa tabang.
"Salamo babarapo hari satalah itu, Sarla sanang bana baraja banyak tantang buruang jo kapa tabang.
Sarla manjadi tau baso manusia juo bisa tabang, tapi indak tabang bantuak buruang do.
Awak bisa tabang ka babagai kota di dunia jo kapa tabang, salah satu temuan manusia nan paliang hebat.
Jo bantuan masin ko, awak juo bisa marasoan sanangnyo barado di udaro.
Buruang adolah binatang udaro nan indak paralu masin untuak manolongnyo tabang.
Biasonyo, sayok buruang labiah gadang dari bagian badannyo nan lain.
Sayoknyo ringan, karano itu buruang bisa tabang.
Kapa tabang gadang sarato sangaik barek.
Sarupo buruang, kapa tabang juo punyo sayok di kaduo sisi badan nan manolongnya tabang.
Sayok kapa tabang dibuek babantuak sayok buruang: malangkuang di ateh, data di bawah.
Itu manolongnyo tabang tinggi di langik.
Buruang mangapakan sayoknyo untuak tabang, tapi tantu sajo awak indak pernah maliek kapa tabang mangapakan sayoknyo!
Buruang mangapakan sayoknyo karano inyo manggunoan angin untuak mandorong badannyo aiak.
Kapa tabang juo tabang manggunoan bantuan dorongan angin.
Pesawat ko manggunoan masin di dalam badannyo untuak mahasiakan angin nan mangalia di bawah pesawat.
Masin ko kuek, inyo ibarat utak bagi kapa tabang ko.
Samo sarupo buruang nan manggunoan pikiran jo akanyo untuak maarahan pesawat, masin mambantu kapa tabang mandorong badannyo naiak dari tanah sarato malaju ka muko.
Katiko masin pesawat mambaka bahan baka, ado gas angek nan dilapehan jo kacepatan nan sangaik tinggi, sahinggo mandorong angin di balakan masin.
Akibaiknyo, pesawat malaju ka muko.
Oto jo alat transportasi lain manggunoan masin pulo untuak manggarik ka muko.
Tapi, kendaraan nan iko indak bisa malayok ka langik bantuak kapa tabang.
Angin nan mangalia di ateh sarato di bawah sayoknyo nan babantuak sarupo sayok buruang lah nan maangkek badan kapa tabang jo manahannyo tatap di ateh.
Kapa tabang juo mampunyai ikua, bantuak buruang, nan gunonyo untuak manjago kasaimbangan sarato untuak maubah arah.
Kapa tabang paralu jalan nan panjang sarato laweh untuak naiak ka angkaso jo turun ka darek.
Jalan panjang iko disabuik landasan pacu.
Kapa tabang harus kancang malaju di landasan pacu ko sabalun bisa lapeh ka udaro.
Kapa tabang paralu kacepatan tinggi untuak tabang di udaro.
Hampia sado kapa tabang bisa naiak ka angkaso hanyo kalau inyo malaju cukuik kancang.
Landasan pacu ko bagian nan penting di bandara karano maagiah cukuik wakatu bagi kapa tabang untuak maningkekan kacepatannyo sarato akhianyo lapeh tabang.
Kapa tabang tau ka ma ka tabang dek inyo diatur pilot.
Pilot kapa tabang bakarajo di ruangan di bagian muko kapa tabang, nan disabuik kokpit.
Pilot ko taruih bakomunikasi jo bandara (tampek pesawat mulai tabang jo tampek turut mandarat) memakai alat-alat nan sangaik akurat sarato modern.
Sarupo jo rambu-rambu sarato polisi nan manolong awak di jalan raya, ado pulo pangontrol lalu lintas udaro nan maagiah tahu piloh bilo dan ka ma ka tabang; sarato bilo saat nan aman untuak barangkek tabang atau mandarat.
Kapa tabang sabananyo adolah buruang raksasa.
Inyo indak sajo babantuak buruang, tapi juo mambuek awak bisa tabang, walaupun indak bantuak buruang tabang!
Sarla nio manjadi pilot sarato mambaok kapa tabang katiko inyo alah gadang nantik.
Lai tahu kalian?
Kapa tabang partamo di India banamo Harlow, nan tabang partamo kali bulan Juli tahun 1941.
Izin pilot partamo di India diagiahkan ka JRD Tata pado bulan Februari 1929 dek Aero Club dari India jo Burma.
Kapa tabang jet paliang kancang di dunia ko adolah Lockheed SR-71 Blackbird nan kacepatannyo labiah capek dari kacepatan suaro.Sarla Thakral, adolah padusi partamo di India nan mambaok kapa tabang.
Inyo juo pilot padusi partamo nan mangumpuaan labiah dari 1000 jam tabang.
Ayok awak tabang!
Basanang-sanang jo kawan-kawan jo kagiatan-kagiatan iko:1.
Mambuek kapa tabang karateh, sudah tu caliak kapa tabang sia nan paliang jauah tabangnyo.
Apokah bahan karatehnyo atau caro mambueknyo nan manantuan kapa tabang tu bisa tabang labiah capek?
Cubo caliak apo nan tajadi katiko satiok pesawat ditabangkan.
Apo ado bedanyo kalau kapa tabang karateh ko dihambuih dulu di ateh atau di bawahnyo sabalun ditabangkan?2.
Permainan Tabanglah-Jan Tabang.
Basamo-samo jo kawan "tabang"lah di dalam ruangan, tapi indak buliah basingguangan.
Panjago tagak di suduik, inyo manyabuikan namo namo benda nan tabang jo nan indak tabang.
Kalau nan disabuikan benda nan indak bisa tabang, "kapa tabang" harus mandarat (duduak).
Urang nan salah manjadi panjago barikuiknyo.
Di batang flamboyan di tapi ladang gandum di Punjab, Munni si buruang pipik, inggok di dakek sarangnyo.
Inyo sadang manjago tigo talua ketek sambia manunggu talua tu manateh.
Munni gadang ati mancaliak bungo merah tarang di sakaliliangnyo.
Sasudah tu inyo bakicau dek takajuik maliek bayangan hitam.
Ruponyo itu Kaka, si buruang gagak nan panggaregak.
"Awas Munni, aden ka siko nio mamakan talua tu," kecek gagak.
Munni burung pipik nan cadiak, inyo capek bakicau, "Sia nan bisa maambek ang, Kaka?
Tapi, aden ado syarat.
Sabalun ang makan talua den, tolong basuah paruah ang tu dulu.
Kumuah nampak dek den."
Kaka indak nio sampai nampak kurang coga.
Inyo sacapeknyo tajun ka banda.
Pas inyo ka mambasuah paruahnyo di dalam aia, tadanga banda tu mamakiak, "Kaka!
Tunggu dulu!
Kalau ang masuakan paruah ang ka dalam aia, sadoalah aia manjadi kumuah.
Pai ambiak galeh, isi jo aia, basuah paruah ang di dalam galeh tu."
Mandanga kato-kato tu, Kaka pai ka tukang tambikar di kampuang.
Inyo mangecek ka tukang tu, "Oi tukang tambikar, aden Kaka.
Buekan den cangkia supayo bisa den isi jo aia untuak pambasuah paruah den nan kumuah.
Jadi den bisa mamakan talua si pipik, sarato suaro den bisa kareh supayo didanga dek urang-urang baso aden gagak paliang gagah.
""Aden nio sajo maagiah ang cangkia, tapi aden paralu tanah liek untuak mambueknyo," kato tukang tambikar.
Mako Kaka tabang ka ladang di dakek sinan sarato mangecek, "Oi ladang, aden Kaka.
Aden ka maambiak saketek tanah liek untuak tukang tambikar nan ka mambuek cangkia untuak diisi jo aia pambasuah paruah den.
Jadi den bisa mamakan talua si pipik, sarato supayo suaro den kareh sahinggo bisa didanga urang-urang baso aden gagak paliang gagah."
"Aden kariang karontang, karano musim hujan alun kunjuang datang.
Cari barang tajam untuak manggali den," jawek si ladang.
Pailah Kaka ka rimbo nan indak jauah dari situ, di sinan inyo basobok ruso batanduak runciang.
Inyo imbau ruso tu, "Oi Ruso kawan den, iko aden Kaka.
Tanduak ang mungkin bisa den ambiak untuak manggali tanah liek untuak si tukang tanah liek nan ka mambuekan cangkia nan ka den isi jo aia pambasuah paruah den nan kumuah, Jadi aden bisa mamakan talua si pipik, sarato suaro den bisa kareh supayo didanga urang-urang baso aden gagak paliang gagah.
""Oh, galia ang mah, baa ang ka maambiak tanduak den sadangkan aden masih hiduik?"
Kaka alah sangaik lapa.
Inyo tabang kabinguangan sampai basobok ...
... sapasang anjiang.
"Oh anjiang, iko Kaka.
Aden raso, aden paralu patolongan kalian untuak mambunuah ruso nan tanduaknyo nio den ambiak untuak manggali tanah liek untuak si tukang tanah liek nan ka mambuekan cangkia nan ka den isi jo aia pambasuah paruah den nan kumuah, Jadi aden bisa mamakan talua si pipik, sarato suaro den bisa kareh supayo didanga urang-urang baso aden gagak paliang gagah.
""Itu karajo nan barek di hari paneh bantuak iko," kecek salah saikua anjiang.
"Kami harus kuek untuak mambunuah ruso.
Carianlah susu untuak kami minum."
Kaka tabang baliak ka kampuang, pai mandatangi kabau nan sadang manguyah batang padi.
"Oi kabau, iko Kaka.
Buliah ndak den mamarah susu untuak minum si anjiang karano den paralu partolongan mereka untuak mambunuah ruso nan tanduaknyo nio den ambiak untuak manggali tanah liek untuak si tukang tanah liek nan ka mambuekan cangkia nan ka den isi jo aia pambasuah paruah den nan kumuah, Jadi aden bisa mamakan talua si pipik, sarato suaro den bisa kareh supayo didanga urang-urang baso aden gagak paliang gagah.
""Jiko aden bisa mandapek rumpuik hijau nan lamak dimakan, manggantian batang padi kariang ko, aden agiah ang susu," kato si kabau.
Mandanga kato si kabau, Kaka tabang maluncua ka ladang rumpuik sarato mangecek ka rumpuik tu, "Oi rumpuik, iko Kaka.
Tolonglah ikuik jo den karano si kabau lapa.
Buliah bisa den parah susunyo untuak ka minum si anjiang nan ka manolongan den mambunuah si ruso nan tanduaknyo nio den ambiak untuak manggali tanah liek untuak si tukang tanah liek nan ka mambuekan cangkia nan ka den isi jo aia pambasuah paruah den nan kumuah, Jadi aden bisa mamakan talua si pipik, sarato suaro den bisa kareh supayo didanga urang-urang baso aden gagak paliang gagah."
"Baa rencana ang ka mamotong den?"
bisiak rumpuik.
"Pai cari sabik ka tukang basi, sudah tu aden bisa ikuik pai jo ang."
Kaka, nan kini alah sabana lapa, pai ka tukang basi sarayo mangecek,"Oi tukang basi, iko Kaka.
Agiah den sabik untuak mangarek rumpuik.
Aden ka mambaoknyo karano si kabau lapa.
Buliah bisa den parah susunyo untuak ka minum si anjiang nan ka manolongan den mambunuah si ruso nan tanduaknyo nio den ambiak untuak manggali tanah liek untuak si tukang tanah liek nan ka mambuekan cangkia nan ka den isi jo aia pambasuah paruah den nan kumuah, Jadi aden bisa mamakan talua si pipik, sarato suaro den bisa kareh supayo didanga urang-urang baso aden gagak paliang gagah."
Si tukang pandai basi, samo jo nan lain, nio manyalamaikan talua Munni.
Sambia mancaliak ka ateh, inyo mangecek, "Kaka, pailah ka balakang, bukak pintu tungku, sudah tu latakan potongan basi ko di situ."
Gadang bana ati Kaka.
Capek-capek inyo mambukak pintu tungku.
Baitu pintu tabukak, tibo-tibo angin baambuih mambuek inyo jatuah ka ateh batu bara.
Ikuanyo tabaka.
"Ondeeh, ikua den tabaka!"
pakiaknyo.
Karano Kaka salalu nio nampak gagah, inyo ndak talok malagak jo ikuanyo nan alah anguih.
Jadi inyo tabang jauah, indak pernah nampak lai.
Apo tu kolase?Satiok gambar nan kalian caliak di buku ko adolah kolase.
Kolase adolah caro mambuek gambar baru dengan manyusun potongan babagai bahan.
Bahannyo bisa karateh nan dibuek surang atau juo nan alah dicetak, sarupo di buku ko.
Bisa juo kliping dari koran atau majalah, kartu ucapan, foto, kain, pita, bungo jo daun kariang, atau nan lain-lainnyo nan ado di sakaliliang!Kato "kolase" barasa dari kato bahaso Parancih “colle” nan artinyo “parakek”.
Untuak mambuek kolase, kalian paralu potongan babagai bahan, guntiang atau cutter untuak mamotong-motong bahan, sarato parakek dalam jumlah banyak Satiok gambar nan kalian caliak di buku ko adolah kolase.
Kolase adolah caro mambuek gambar baru dengan manyusun potongan babagai bahan.
Bahannyo bisa karateh nan dibuek surang atau juo nan alah dicetak, sarupo di buku ko.
Bisa juo kliping dari koran atau majalah, kartu ucapan, foto, kain, pita, bungo jo daun kariang, atau nan lain-lainnyo nan ado di sakaliliang!Kato "kolase" barasa dari kato bahaso Parancih “colle” nan artinyo “parakek”.
Untuak mambuek kolase, kalian paralu potongan babagai bahan, guntiang atau cutter untuak mamotong-motong bahan, sarato parakek dalam jumlah banyak untuak marakek bahan-bahan tadi.Halaman ko manampakan ampek unsur: angin, aia, tanah, jo matoari nan tarang.
Di siko digunoan potongan karateh nan bisa kalian sobok di dalam buku ko.
Kini mulailah, buek kolase kalian!
Katiko Loco, kareta baru nan rancak bajalan ka bawah atok peron, sadoalah kareta tuo kagum dek panampilan jo ruponyo.
“Oh, indak lamo lai ang ka pai ka tampek nan asiang jo baru.
Tantu patualangan hebat nan ka ang dapek beko tu!” kecek mereka.
Tapi Loco indak nio patualangan apo pun--kalau dicaliak, inyo kareta ketek nan agak katakuikan--sabananyo inyo samo sakali indak ketek, tapi takuik jo kasadonyo ko nan mambuek inyo maraso ketek!
Inyo indak nio maninggaan peron.
Inyo kacuik katiko jawi-jawi malanguah, tapi maraso sanang jo kareta-kareta tuo di sekitarnyo nan ramah.
Inyo bahkan takuik katiko anjiang manggonggong ka inyo.
Loco baharok inyo bisa manuruak di tampek nan labiah aman!
Tapi baa caro manyuruak, baa caro supayo inyo tatap di bawah atok peron?
Ado kareta tuo nan bijaksana, nan alah bakaliliang nagari.
Inyo mancaliak Loco sabana takuik.
Kareta tuo tu mangecekan, baaso Loco labiah gadang daripado anjiang jo jawi.
Tapi Loco indak yakin.
“Oh, tapi mereka tu kuek jo bagak.
Ambo indak nio pai ka mano pun surang,” keceknyo.
Jadi kareta tuo pun mangecekan, "Tapi, Loco indak kan pai surang doh.
Kan ado masinis jo panjago nan ka pai jo ang beko.”
Loco kenal jo panjago tu.
Inyo kawan elok nan mangibarkan bendera katiko kareta harus barangkek.
Loco caliak panjago tu babadan ketek pulo.
Loco indak yakin panjago bisa malinduanginyo dari apo pun.
Loco juo kenal jo Masinis Babu.
Loco picayo jo muko ramahnyo.
Akhirnyo hari gadang tu tibo katiko Loco kalua dari peron untuk parjalanan partamonyo.
Loco pai manyubarang dari Tamil Nadu dakek lauik ka Jammu di sakitar pagunuangan.
Babu, si masinis manakan babarapo tombol, mamuta babarapo kenop, sarato manjalanan Loco dari stasiun.
Loco sangaik takuik.
“Oooo,” inyo manangih takuik, tapi apo nan kironyo tajadi?
Suaro nan kalua tadanga persis sarupo pakiak pupuik kareta nan malangkiang!
Babarapo buruang Minah nan sadang mancari makan di dakeknyo tabang.
Katiko Loco malaju, tabanglah kasado buruang gagak jo pipik sarato buruang-buruang lain nan inggok di ateh kabel di sapanjang jalur karano takuik.
Loco indak manyangko ado nan takuik jo inyo.
Inyo tagalak surang.
Samantaro itu, tanah manggetar, anjiang-anjiang nan ado di sakitar balarian!
Sabanta sajo Loco alah jauah dari peron.
Maliek bantiang nan gadang duduak di ateh tanah, Loco sangat katakuikan lalu mamakiak, “Oooo!” Bantiang itu pun mangibehan ikuanyo sarato malompek, balari jauah indak tantu arah untuak manyalamaikan diri.
Loco indak picayo, makhluk sakuek itu takuik jo inyo, padahal inyo hanyo kareta!
Inyo maraso labiah bagak.
Inyo mamutuihan kini inyo indak ka takuik lai, bahkan jo singo jo harimau bagai.
Tapi cubo takok, ka ma Loco pai sasudah tu?
Loco pai ka dalam lubang kalam di pagunuangan!
Babu si masinis santai sajo manakan tombol untuak maiduikan lampu, tapi Loco maraso ngari.“Indaaak.
Ambo indak nio masuak ka sinan,” pakiaknyo, tapi nan kalua malah bunyi siua panjang nan mantap.
Loco malaju kancang di dalam lubang kalam, lampunyo gadangnyo menarangi tarowongan nan kalam tu.
Katiko tibo di ujuang ciek lai, inyo maambuihan angok sanang, “Oooo!” Tantu sajo nan kalua bunyi siua panjang pulo, tapi kini inyo indak ka takuik lai jo apo pun.
Kini Loco gembira pai malintehi ladang jo jambatan, ka ateh gunuang jo manembus hutan, basiua katiko inyo maraso sanang sarato maagiah tahu urang-urang supayo mailak dari jalurnyo.
Lai kalian pernah pai jo Loco?
Ambo suko rambuik luruih.
Ambo suko rambuik karitiang.
Ambo suko ikua nan bakaluak.
Ambo suko ikua nan luruih.
Ambo suko janjang nan bakelok-kelok ka ateh.
Ambo suko janjang nan luruih.
Ambo suko jalan nan luruih ka ateh bukik.
Ambo suko jalan nan baliku mangaliliangi bukik.
Ambo suko manggambar garih-garih luruih...
Tiok manggambar, ambo mambuek garih bagalombang.
Lai nio roti chakli?
Ambo suko roti Chakli!
Nan luruih atau nan bakaluak?
Nan luruih atau nan bakaluak, tasarah sajo!
Ambo suko kaduonyo!
Langik biru jo aia tanang – hari nan rancak untuak manyalam.
Kami alah mamasan kapa ketek, baharok akan ado patualangan gadang!
Katiko kami mancapai spot manyalam, kami hati-hati mamareso sado paralatan.
Sudah tu, kami pakai kaki sirip jo masker.
Pas kami ado di dalam aia, kami disambuik sakumpulan ikan baikua kuniang.
Bamacam ragam makhluk iduik dapek dicaliak di terumbu karang nan laweh ko, ikan oriental sweetlip, ikan kakatua, ikan kelelawar, bahkan ado pulo sipuik lauik nan bamotif ancak.
Jiko nio tau labiah banyak tantang makhluk iduik nan namonyo dicetak taba, cubo caliak ka halaman balakang buku ko.
kan tarompet ko barubah warna mancubo sarupo sarato supayo bisa manyuruak di antaro kumpulan yellow tang, tapi awak dapek malieknyo sangaik mudah, kan?
Sarancaknyo, awak manjago jarak dari ikan singo atau nan disabuik juo ikan lepu ayam ko.
Tulang balakang di pungguangnyo cukuik baracun!
Ikan-ikan badut ko hati-hati manjago rumah anemonnyo, tapi lai mampadiaan ambo maambiak gambar.
Kami mancaliak baluik honeycomb moray sadang dibarasiahan giginyo dek ikan wrasser pambarasiah, kami bagai dikusuak dek ikan-ikan tu.
Ado ikan trigger jo bulu babi.
Kami acok maliek ikan karapu karang jo gurita karang main mancik-mancik.
Gurita nan manang.
Inyo pandai manyamar.
Ikan pipa pandai pulo manyamar.
Lai nampak dek kalian duo ikan pipa di gambar ko?
Kami basobok sapasang hiu karang jo ujuang siripnyo nan putiah sadang baistirahat di dasar lauik.
Hiu-hiu tu lai indak babahayo doh, jadi kami baranang labiah dalam supayo bisa maliek dari dakek.
Kami baranang di balakang penyu sisiak, samantaro inyo mancari spons nan lamak di antaro karang untuak makan siangnyo.
Katiko kami babaliak ka kapa, kami sanang bana mancaliak ikan Pari Manta ‘tabang’ di dalam lauik jo duo ikan remora baranang di balakangnyo.
Katiko kami sangko iko alah pangalaman paliang hebat kami kali ko, kironyo nampak pulo dugong sadang mamakan rumpuik lauik.
Pangalaman yang sungguah lua biaso!
Ambo indak saba untuk manyalam baliak.
Tarumbu karang adolah tanaman nan sakaligus hewan juo.
Baribu-ribu ganggang ketek tingga di dalam karang sarato maagiah kakuatan untuak inyo tumbuah.
Tarumbu karang ko punyo karangko lua nan kareh nan bakambang manjadi banyak bantuak.
Plankton adolah sumber utama makanan untuak macam-macam makhluk lauik.
Plankton adolah gabungan ganggang, bakteri, hewan-hewan ketek, talua jo larva dari hewan-hewan nan labiah gadang nan marapuang tabaok arus lauik.
Lili lauik mungkin nampak bantuak tanaman, tapi inyo sabananyo hewan.
Inyo manggunoan "langan"nyo nan sarupo bulu untuak manangkok sarato mamakan plankton nan marapuang.
Ikan kakatua mampunyoi gigi kuek nan bantuaknyo sarupo cotok kakatua.
Mereka pagunoan gigi ko untuak mangupiak ganggang dari karang nan kareh.
Sabagian spesies ikan ko malah mamakan karang tu saketek, kudian inyo kaluaan barupo pasia haluih nan tabaok ombak ka daratan, mambantuak pantai putiah nan rancak.
Ikan badut jo anemon lauik hiduik basamo, saliang toloang-manoloang.
Ikan badut manoloang anemon mambarasiahan tentakelnyo sarato mamikek ikan lain supayo anemon bisa mamakannyo.
Samantaro, anemon mampadiaan ikan badut manyuruak di baliak tentakelnyo nan baracun tapi indak tasangek.Ikan wrasses pambarasioah adolah ikan ketek nan manjago ikan gadang barasiah dengan caro mamakani parasit jo kulik mati.
Ikan nan labiah gadang mambedakan ikan wrasses ko dari warnanyo sarato dari caronyo baranang nan bantuak manari.
Untuak manyuruak, gurita karang maubah warna jo tekstur badannyo.
Inyo barumah di dalam lubang di dalam karang, atau mangubuaan dirinyo di pasia.
Ikan pipa hantu acok nampak sapasang-sapasang, malayang di dalam aia jo kapalonyo ka bawah sarato tasuruak di antaro rumpuik lauik, tarumbu karang atau lili lauik.
Bantuak gurita karang, ikan pipa bisa samparono barubah warna.
Hiu karang whitetip babadan ketek, kapalonyo gadang, ado ujuang pungguang jo sirip ikuanyo bawarna putiah.
Inyo baburu di malam hari, ampia sapanjang siang inyo lalok.
Penyu sisiak babadan rato.
Tapi cangkangnyo bagarigi, muluiknyo tajam, mambulek sarupo paruah alang.
Ikan pari manta adolah ikan gadang nan punyo sirip sarupo sayok di sampiang badannyo.
Sirip gadang ko manoloangnya baranang sacaro anggun di dalam aia.
Di sabagian ikan pari manta jarak antaro kaduo ujuang sayok bisa mancapai tujuah meter!
Dugong adolah mamalia lauik nan vegetarian.
Makanan nan paliang inyo suko adolah rumpuik lauik.
Jo muncuangnyo nan babantuak khusus, inyo mamakan rumpuik tu.
Dugong disabuik juo sapi lauik.
Bunty suko bamain jo kupu-kupu
... sarato buruang.
Inyo suko bamain kapa-kapa karateh.
Inyo suko pulo mambuek istano dari kasiak.
katiko Bunty pulang karumah, Amak nyo manyuruah nyo mandi.
Tapi inyo malawan
"Ambo indak suko sabun!''
pakiaknyo.
Malam tu inyo barasian.
Kuman panyakik mangapuang istanonyo, sarato manyarang Bunty.
Bunty dikaja dek kuman-kuman tu.
Inyo balari manyalamaikan diri sambia mamakiak, ''Toloooong ...
Toloooong!"
Sakatiko tibo Bubbly, Rajo Sabun.
''Bunty, jan takuik," katonyo.
''Sarang kuman-kuman panyakik tuu!''
Rajo Sabun mamarentah ka tentara busa.
Tentara busa mangusia kuman panyakik jauah-jauah.
Kini Bunty alah suko mamakai sabun.
Inyo manggusuak badannyo sampai barasiah.
Ado saikua mancik di rumah.
Nenek nan partamo mancaliak.
“Mancik!” pakiak Nenek sambia maloncek ka ateh kursi.
Banta-banta jadi jatuah ka lantai.
“Di ma?” tanyo Abak, sambia mamanjek jendela.
Kain pintu taelo ka bawah.
“Di sinan!” pakiak Amak, sambia maloncek ka ateh meja.
Jatuah lah piriang-piriang ka lantai.
“Tangkok mancik tu!” kecek Mithun ka kuciang.
Kuciang mancaliak mancik, sudah tu balari ka bawah tampek tidua!
“Mancik!” pakiak Mithun, sambia sato balari di balakang kuciang.
“Bia aden kaja!” kecek Amak bagak.
Inyo maambiak sapu, sudah tu inyo tapuaktapuak sapu tu ka sadoalah tampek.
“Mancik!” pakiak Abak.
“Di balakang kau!” Mancaliak mancik tu, Amak langsung manyuruak ka bawah tampek tidua!
“Den tau caronyo!” sorak Nenek sambia turun dari ateh tampek duduak.
Inyo guluang karateh koran, sudah tu inyo tokoktokokkan ka sagalo arah.
“Mancik!” pakiak Abak, sambia mamanjek jendela labiah tinggi.
“Di sabalah kida Amak!” Mancaliak mancik, Nenek basugiro manyuruak ka bawah tampek tidua.
“Ondeh!” kecek Abak.
Inyo indak bisa pai ka tampek tinggi lai.
Inyo turun lambek-lambek, sudah tu manyuruak di bawah kasua sabalun mancik mancaliaknyo!
“Ado mancik di rumah!” pakiak urang sadonyo.
Tajago bayi deknyo.
Inyo duduak di ateh lapiaknyo, sambia manggosok matonyo nan mangantuak.
Apo itu yang di ateh banta?
Mancik itu punyo duo mato, ampek kaki, jo ikua panjang.“Mancik!” kecek si bayi sambia batapuak tangan sanang hati.
Bayi tu mancaliak ka mancik, dan si mancik pun lari sambia dikaja dek si bayi!
Malompek ka ateh kursi, mamanjek jendela, melompek ka ateh meja, tajatuah di ateh banta...
... balari-lari diantaro kain pintu, balari di ateh piriangpiriang, sudah tu kalua dari pintu!
Iko rumah ambo.
Mandeh, Abak, jo Cenna tingga di siko pulo.
Tampek duduak nan paliang rancak di rumah ko untuak ambo.
Tapi, dipangku labiah sanang rasonyo.
Iyo, kan?
Cheena kawan dakek ambo.
Ambo manunggu inyo pulang dari sakolah.
Ambo mambarasiahan badan indak pakai aia do.
Ambo indak paralu mandi sarupo Tommy.
Ssst ... jan kecekan ka sia-sia ambo manyuruak di siko.
1 ... 2 ... 3 ... Dapek!
Mandeh mamberangan ambo katiko ambo mambaok makanan lamak dari taman.
Ambo bisa mamanjek batang kayu.
Ambo bisa malompek.
Ambo tau sado jalan pinteh di siko.
Sanju tingga dakek siko.
Inyo acok manggaduah ambo.
Inyo mambuek ambo berang.
Tolong agiah tau Sanju, harimau tu keluarga ambo juo mah.
Kami bakuku tajam.
Kadang kawan-kawan ambo mamakak katiko malam.
Tapi ambo lalok tanang.
Ikua bisa mangecek!Lai tau kalian caro binatang manyampaikan pasan malalui ikuanyo?Anjiang manggoyangkan ikua katiko sanang.
Ikua kuciang mangambang katiko inyo berang.Banyak urang mangecek " sabarasiah kuciang".
Artinyo kuciang indak suko aia, tapi inyo tetap barasiah.
Caronyo, inyo manjilek badannyo surang.
Langik biru jo aia tanang – hari nan rancak untuak manyalam.
Kami alah mamasan kapa ketek, baharok akan ado patualangan gadang!
Katiko kami mancapai spot manyalam, kami hati-hati mamareso sado paralatan.
Sudah tu, kami pakai kaki sirip jo masker.
Pas kami ado di dalam aia, kami disambuik sakumpulan ikan baikua kuniang.
Bamacam ragam makhluk iduik dapek dicaliak di terumbu karang nan laweh ko, ikan oriental sweetlip, ikan kakatua, ikan kelelawar, bahkan ado pulo sipuik lauik nan bamotif ancak.
Jiko nio tau labiah banyak tantang makhluk iduik nan namonyo dicetak taba, cubo caliak ka halaman balakang buku ko.
kan tarompet ko barubah warna mancubo sarupo sarato supayo bisa manyuruak di antaro kumpulan yellow tang, tapi awak dapek malieknyo sangaik mudah, kan?
Sarancaknyo, awak manjago jarak dari ikan singo atau nan disabuik juo ikan lepu ayam ko.
Tulang balakang di pungguangnyo cukuik baracun!
Ikan-ikan badut ko hati-hati manjago rumah anemonnyo, tapi lai mampadiaan ambo maambiak gambar.
Kami mancaliak baluik honeycomb moray sadang dibarasiahan giginyo dek ikan wrasser pambarasiah, kami bagai dikusuak dek ikan-ikan tu.
Ado ikan trigger jo bulu babi.
Kami acok maliek ikan karapu karang jo gurita karang main mancik-mancik.
Gurita nan manang.
Inyo pandai manyamar.
Ikan pipa pandai pulo manyamar.
Lai nampak dek kalian duo ikan pipa di gambar ko?
Kami basobok sapasang hiu karang jo ujuang siripnyo nan putiah sadang baistirahat di dasar lauik.
Hiu-hiu tu lai indak babahayo doh, jadi kami baranang labiah dalam supayo bisa maliek dari dakek.
Kami baranang di balakang penyu sisiak, samantaro inyo mancari spons nan lamak di antaro karang untuak makan siangnyo.
Katiko kami babaliak ka kapa, kami sanang bana mancaliak ikan Pari Manta ‘tabang’ di dalam lauik jo duo ikan remora baranang di balakangnyo.
Katiko kami sangko iko alah pangalaman paliang hebat kami kali ko, kironyo nampak pulo dugong sadang mamakan rumpuik lauik.
Pangalaman yang sungguah lua biaso!
Ambo indak saba untuk manyalam baliak.
Tarumbu karang adolah tanaman nan sakaligus hewan juo.
Baribu-ribu ganggang ketek tingga di dalam karang sarato maagiah kakuatan untuak inyo tumbuah.
Tarumbu karang ko punyo karangko lua nan kareh nan bakambang manjadi banyak bantuak.
Plankton adolah sumber utama makanan untuak macam-macam makhluk lauik.
Plankton adolah gabungan ganggang, bakteri, hewan-hewan ketek, talua jo larva dari hewan-hewan nan labiah gadang nan marapuang tabaok arus lauik.
Lili lauik mungkin nampak bantuak tanaman, tapi inyo sabananyo hewan.
Inyo manggunoan "langan"nyo nan sarupo bulu untuak manangkok sarato mamakan plankton nan marapuang.
Ikan kakatua mampunyoi gigi kuek nan bantuaknyo sarupo cotok kakatua.
Mereka pagunoan gigi ko untuak mangupiak ganggang dari karang nan kareh.
Sabagian spesies ikan ko malah mamakan karang tu saketek, kudian inyo kaluaan barupo pasia haluih nan tabaok ombak ka daratan, mambantuak pantai putiah nan rancak.
Ikan badut jo anemon lauik hiduik basamo, saliang toloang-manoloang.
Ikan badut manoloang anemon mambarasiahan tentakelnyo sarato mamikek ikan lain supayo anemon bisa mamakannyo.
Samantaro, anemon mampadiaan ikan badut manyuruak di baliak tentakelnyo nan baracun tapi indak tasangek.Ikan wrasses pambarasioah adolah ikan ketek nan manjago ikan gadang barasiah dengan caro mamakani parasit jo kulik mati.
Ikan nan labiah gadang mambedakan ikan wrasses ko dari warnanyo sarato dari caronyo baranang nan bantuak manari.
Untuak manyuruak, gurita karang maubah warna jo tekstur badannyo.
Inyo barumah di dalam lubang di dalam karang, atau mangubuaan dirinyo di pasia.
Ikan pipa hantu acok nampak sapasang-sapasang, malayang di dalam aia jo kapalonyo ka bawah sarato tasuruak di antaro rumpuik lauik, tarumbu karang atau lili lauik.
Bantuak gurita karang, ikan pipa bisa samparono barubah warna.
Hiu karang whitetip babadan ketek, kapalonyo gadang, ado ujuang pungguang jo sirip ikuanyo bawarna putiah.
Inyo baburu di malam hari, ampia sapanjang siang inyo lalok.
Penyu sisiak babadan rato.
Tapi cangkangnyo bagarigi, muluiknyo tajam, mambulek sarupo paruah alang.
Ikan pari manta adolah ikan gadang nan punyo sirip sarupo sayok di sampiang badannyo.
Sirip gadang ko manoloangnya baranang sacaro anggun di dalam aia.
Di sabagian ikan pari manta jarak antaro kaduo ujuang sayok bisa mancapai tujuah meter!
Dugong adolah mamalia lauik nan vegetarian.
Makanan nan paliang inyo suko adolah rumpuik lauik.
Jo muncuangnyo nan babantuak khusus, inyo mamakan rumpuik tu.
Dugong disabuik juo sapi lauik.
Den indak pandai marajuik, kuciang indak pandai manulih, ikan indak pandai mangijok ...
... babi indak pandai tabang!
Anjiang indak pandai manari, samuik indak pandai mambaco, gagak indak pandai banyanyi ...
... baruak indak pandai mamasak.
Tapi, baruak pandai barayun!
Gagak pandai mangaok ... samuik pandai manggigik ... anjiang pandai manyalak!
Babi pandai makan, ikan pandai baranang, kuciang pandai malompek ... samantaro, aden pandai mambaco!
Oi, ambo samuik nan kaampek di barisan.
Lai bisa ang mancaliak ambo?
Kida, suok, kida, suok.
Kami bajalan diam-diam dalam barisan.
Ambo ado aka ciek.
Ambo ka maambiak RODA supayo bisa manggarik samakin capek.
Kami indak mamakak bantuak binatang lain do.
Bahaso kami bahaso baun.
Ado baun nan maagiah tau ka ambo "Ka siko arah ka tampek baralek."
Baun nan lain mangecek "Babahayo!
Jan pai ka situ."
Ambo suko kue jo kasado nan manih-manih, samo bantuak ang.
Nio mancaliak otot-otot ambo bakarajo?
Ambo mungkin nampak dek ang ketek bana, tapi ambo sangaik kuek.
Indak baa pintunyo tatutuik.
Ambo bisa lalu ka lubang nan paliang ketek.
Pacayo atau indak, baratuih kami iduik sanang di dalam kalompok.
Awak baraja kato-kato baru lah.
Ketek - Gadang Lambek - Capek Pendek - Tinggi Kuruih - Gapuak Kareh - Lambuik Mamakak - Tanang Iko kato-kato nan balawanan.
Lai bisa ang mambuek kalimaik untuak satiok pasang kato-kato yang balawanan?
Misalnyo, "Samuik tu ketek; gajah tu gadang."
"Sibuk bantuak samuik" adolah caro nan rancak untuak manggambaran urang nan pakarajo kareh.
Sarla suko mancaliak buruang tabang.
Pado suatu hari, katiko di kelas IPA, Sarla mancaliak kalua jandela dan maliek saikua buruang alang malayang di langik.
Buruang tu pasti sanang bana!
Sarla juo suko mancaliak kapa tabang mambubuang.“Hei, nan di sinan, sia namo awak?
Manga indak mancaliak ka papan tulis?” kato guru kelas Sarla.Sarla tagak tagageh-gageh sarayo manjawek, “Maaf Buk, ambo sadang mancaliak buruang alang.
Ambo ingin bisa tabang bantuak buruang, atau bantuak kapa tabang….” “Sia namo awak?” “Sarla.”
“Oh namo nan rancak!
Lai tahu awak, Sarla tu juo namo pilot padusi partamo dari India?
Namo Ibuk, Hamsa, artinyo angso.
Tahu ndak, angso tamasuak jenis buruang gadang nan bisa tabang,” kato Buk Guru.
“Sarla harus acok ka pustaka.
Ibuk yakin banyak buku tantang buruang jo tabang, atau masin-masin nan bisa tabang bantuak kapa tabang.
"Salamo babarapo hari satalah itu, Sarla sanang bana baraja banyak tantang buruang jo kapa tabang.
Sarla manjadi tau baso manusia juo bisa tabang, tapi indak tabang bantuak buruang do.
Awak bisa tabang ka babagai kota di dunia jo kapa tabang, salah satu temuan manusia nan paliang hebat.
Jo bantuan masin ko, awak juo bisa marasoan sanangnyo barado di udaro.
Buruang adolah binatang udaro nan indak paralu masin untuak manolongnyo tabang.
Biasonyo, sayok buruang labiah gadang dari bagian badannyo nan lain.
Sayoknyo ringan, karano itu buruang bisa tabang.
Kapa tabang gadang sarato sangaik barek.
Sarupo buruang, kapa tabang juo punyo sayok di kaduo sisi badan nan manolongnya tabang.
Sayok kapa tabang dibuek babantuak sayok buruang: malangkuang di ateh, data di bawah.
Itu manolongnyo tabang tinggi di langik.
Buruang mangapakan sayoknyo untuak tabang, tapi tantu sajo awak indak pernah maliek kapa tabang mangapakan sayoknyo!
Buruang mangapakan sayoknyo karano inyo manggunoan angin untuak mandorong badannyo aiak.
Kapa tabang juo tabang manggunoan bantuan dorongan angin.
Pesawat ko manggunoan masin di dalam badannyo untuak mahasiakan angin nan mangalia di bawah pesawat.
Masin ko kuek, inyo ibarat utak bagi kapa tabang ko.
Samo sarupo buruang nan manggunoan pikiran jo akanyo untuak maarahan pesawat, masin mambantu kapa tabang mandorong badannyo naiak dari tanah sarato malaju ka muko.
Katiko masin pesawat mambaka bahan baka, ado gas angek nan dilapehan jo kacepatan nan sangaik tinggi, sahinggo mandorong angin di balakan masin.
Akibaiknyo, pesawat malaju ka muko.
Oto jo alat transportasi lain manggunoan masin pulo untuak manggarik ka muko.
Tapi, kendaraan nan iko indak bisa malayok ka langik bantuak kapa tabang.
Angin nan mangalia di ateh sarato di bawah sayoknyo nan babantuak sarupo sayok buruang lah nan maangkek badan kapa tabang jo manahannyo tatap di ateh.
Kapa tabang juo mampunyai ikua, bantuak buruang, nan gunonyo untuak manjago kasaimbangan sarato untuak maubah arah.
Kapa tabang paralu jalan nan panjang sarato laweh untuak naiak ka angkaso jo turun ka darek.
Jalan panjang iko disabuik landasan pacu.
Kapa tabang harus kancang malaju di landasan pacu ko sabalun bisa lapeh ka udaro.
Kapa tabang paralu kacepatan tinggi untuak tabang di udaro.
Hampia sado kapa tabang bisa naiak ka angkaso hanyo kalau inyo malaju cukuik kancang.
Landasan pacu ko bagian nan penting di bandara karano maagiah cukuik wakatu bagi kapa tabang untuak maningkekan kacepatannyo sarato akhianyo lapeh tabang.
Kapa tabang tau ka ma ka tabang dek inyo diatur pilot.
Pilot kapa tabang bakarajo di ruangan di bagian muko kapa tabang, nan disabuik kokpit.
Pilot ko taruih bakomunikasi jo bandara (tampek pesawat mulai tabang jo tampek turut mandarat) memakai alat-alat nan sangaik akurat sarato modern.
Sarupo jo rambu-rambu sarato polisi nan manolong awak di jalan raya, ado pulo pangontrol lalu lintas udaro nan maagiah tahu piloh bilo dan ka ma ka tabang; sarato bilo saat nan aman untuak barangkek tabang atau mandarat.
Kapa tabang sabananyo adolah buruang raksasa.
Inyo indak sajo babantuak buruang, tapi juo mambuek awak bisa tabang, walaupun indak bantuak buruang tabang!
Sarla nio manjadi pilot sarato mambaok kapa tabang katiko inyo alah gadang nantik.
Lai tahu kalian?
Kapa tabang partamo di India banamo Harlow, nan tabang partamo kali bulan Juli tahun 1941.
Izin pilot partamo di India diagiahkan ka JRD Tata pado bulan Februari 1929 dek Aero Club dari India jo Burma.
Kapa tabang jet paliang kancang di dunia ko adolah Lockheed SR-71 Blackbird nan kacepatannyo labiah capek dari kacepatan suaro.Sarla Thakral, adolah padusi partamo di India nan mambaok kapa tabang.
Inyo juo pilot padusi partamo nan mangumpuaan labiah dari 1000 jam tabang.
Ayok awak tabang!
Basanang-sanang jo kawan-kawan jo kagiatan-kagiatan iko:1.
Mambuek kapa tabang karateh, sudah tu caliak kapa tabang sia nan paliang jauah tabangnyo.
Apokah bahan karatehnyo atau caro mambueknyo nan manantuan kapa tabang tu bisa tabang labiah capek?
Cubo caliak apo nan tajadi katiko satiok pesawat ditabangkan.
Apo ado bedanyo kalau kapa tabang karateh ko dihambuih dulu di ateh atau di bawahnyo sabalun ditabangkan?2.
Permainan Tabanglah-Jan Tabang.
Basamo-samo jo kawan "tabang"lah di dalam ruangan, tapi indak buliah basingguangan.
Panjago tagak di suduik, inyo manyabuikan namo namo benda nan tabang jo nan indak tabang.
Kalau nan disabuikan benda nan indak bisa tabang, "kapa tabang" harus mandarat (duduak).
Urang nan salah manjadi panjago barikuiknyo.
