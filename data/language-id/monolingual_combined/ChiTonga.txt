Heeeee!
Kuli ng'ombe mbotu kung'anda.
Ilijisi buyo lwijalomwe amanainyina mucila.
Ilinenede, Alimwiilaada mpati.
Ning'ombe ilanguzu.
Mweembezi ulaiyandisisyang'ombe eeyi.
Kuti ng'ombe zimwikazicela eyi yalo ilya yalikke.
Eeyi ng'ombenjilwani.
Zimwing'ombe zilaisiyayalikke.
Kuti wajana ng'ombeyamusyobo ooyuinga watyani?
Mudolopo lya Nairobi, kulamfu aminzi kwakali kabunga kabana basankwa balo ibatakajisi nkobazulilwa.
Bakapona buumi bwabo mbubona mbuli mazuba mbwaakali kutobelana.
Bumwi buzuba mafumofumo bakalongela miseme yabo nibakazwa kubuka mumigelo yamuloodi aawo aakali mpeyo kapati.
Bakalikunga bayasya makwiisyilili kutegwa batande mpeyo.
Akati kabasankwa aaba kwakali kujanika umwi ooyo wiitwa kuti Magozwe.
Ooyu nguwakali mwana alimbabo boonse.
Iciindi bazyali ba Magozwe nibakafwa wakali biyo amyaka yosanwe.
Aboobo wakaunka kuyakukkala abaacisyanyina ibakali kumutundulula.
Kunyina nibakamubikkila maanu Magozwe.
Acibe cakulya nyaanya, kwiina nibakali kumupa pesi kakuli bakalikumubelesya ncito zilema mbuli mbubakalikuyanda.
Magozwe kunyina naakalikuzumizigwa kuti ape butongoosi nokuba kubuzya mubuzyo uuli woonse.
Kwalikunga kuti naa wabuzya, baacisyanyina nkumuuma.
Wakalikunga ababuzya kujatikizya makani akuya kucikolo bamwaambila kuti, "Buyanga bwakaindilila mulinduwe tokozi kwiiya."
Nikwakainda myaka yotatwe yakulelwa mukupenga,  Magozwe wakatija, wakazwa ang'anda alibaacisyanyina akutalika kukkala mumazila.
Buumi bwakukkala mumazila bwakalikukatazya.
Bana basankwa banji-banji cakaliciyumu-yumu kujana cakulya.
Nkaambo kakuzoompola zintu zyabantu kumaanza kutegwa ujane cakulya bamwi bakali kwaangwa mpoonya bamwi bakalikuumwa.
Iciindi umwi naajanika muciimo cakuciswa, kujana cakulya nokuba muntu wakugwasililizya cakali cintu nciyumu.
Mali ngubakali kuyaa kulombelela alimwi akuulisya tupulasitiki ngongayo ngubakali kulisiminina kuti kabaligwasya.
Bumwi buzuba Magozwe naakali kumvunyungula mumadooti, muzingungulu, wakabona kabbuku kamanide-manide.
Wakakabweza akukabikka musaka lyakwe.
Abuzuba wakalikunga ulakabweza akulanga-langa zifwanikiso mbokuli taakacizyi akubala noliba bbala lyomwe.
Eezi zifwanikiso zyakalikutondezya caano camwana musankwa wakaba simweenzya ndeke.
Magozwe wakakozya kuliyeeyela kuba simweezya ndeke.
Zimwi ziindi wakalikulimvwa kuti ngonguwe ngobakanana mukati mubbuku.
Bumwi buzuba Kwakali kutontola nkabela Magozwe wakaimikila munzila kalombelela.
Eelyo umwi mudaala wakaswena munsi lyakwe.
"Kwaamba,  mebo ndime Tomaasi.
Ndibeleka biyo munsi-munsi awaano kwalo oko nkokozya kujana cakuti inga walya," wakakanana mudaala kumwi katondeka kung'anda yamusyobo wa mungunga waji iijisi alimwi aciluli cacikambwe.
"Ndasyoma inga waunka okuya ukabweze cakulya."
Magozwe wakamulamga mudaalo ooyu, wailanga ng'anda.
"Ndiza," wakamvwiila Magozwe kumwi keenda akweenda akuzwa wazwa ngooyo waunka.
Mbuli myezi mbuli mbuyakali kuya akwiinda kaitobelena, banabasankwa aaba limwi bakaya kkoyabazyibilina alimwi aba Tomaasi.
Tomaasi wakalimuntu uyandisisya kwaambaula abantu,  kapati aabo batakajisi kwakukkala kunze biyo amumazila.
Tomaasii muntu wakateelela bube bwabuumi bwabantu bakkala mumaanda alimwi amumazila.
Magozwe wakali kkede mumbembelekwa a loodi kalanga cifwanikiso mukabbuku kakwe ciindi eeco Tomaasi naakasika akukkala munsi lyakwe.
"Mbuti?
Ino kaambanzi kabbuku aaka?"
wakabuzya Tomaasii.
"Cibalo caamba umwi musankwa weenzya ndeke," wakamvwiila Magozwe.
"Nguni zina musankwa oyo?"
wakabuzya Tomaasii.
"Chita,  tandicizi kubala," wakamvwiila Magozwe.
Nibakaswangaana, Magozwe wakamwaambila Tomaasii caano cabuumi bwake.
Wakamwaambila mbuli mbwaakatija kuzwa kuli baacisyanyina.
Tomaasii kunyina zinji zyaakaumbaula alimwi kunyina ncaakatodeya Magozwe kuti acite pele wakamupa kuteelela kweelede.
Zimwi ziindi bakakanana kabalya cakulya mung'nda yamasenke acikambwe.
Eelyo Magozwe naakaceede biyo asyoonto kuti akkwanye myaka iilikkumi, Tomaasii wakamupa kambi kabbuku.
Aaka kabbuku kapandulula musankwa umwi wakumunzi mbuli mbwaakaba ampuwo yamusobano wabbola.
Tomaasi wakamubalila caano eeci ziindi zinji kusikila limwi bumwi buzuba wakati, "Ndilombozya kuti uunke kucikolo kutegwa ukaiye kubala bumwi buzuba."
Tomaasi wakapandulwida Magozwe kuti kulibusena bumwi ooko kwalo bana nkobaiya.
Wakeezyeezya makani aaya abusena oobo alimwi akubikkilizya amakani akuya kucikolo.
Ino kuti naa kacili ncamasimpe kuti baacisyanyina bakaliluleme nibakalikumwaambila kuti wakali cikopo kapati cakuti takozyi akwiiya.
Ino kuti bakamuume kubusena bwaceenzu ooko.
Ndiza cilainda Kubota kuti ndacaala biyo nkweena okuno.
Wakazumuna kulya musalo antoomwe a Tomaasi aboobo kakunyina akusowa ciindi wakaunka.
Kumane waawo Magozwe wakatalika kukkala mung'nda oomu.
Wakalikoona abeenzinyina bobilo.
Antoomwe bana bakalikukkala moomu mung'anda bakali kkumi antoomwe aba Cissy alimwi abalumi babo, babwa botatwe, kakkiti alimwi, kaaze alimwi ampongo yomwe ncembele.
Magozwe wakatalika kwiiya cikolo akujana buyumuyumu.
Zinji zyakalikuyandika kuti akozye kweelana abenzinyina.
Zimwi ziindi wakali kulimvwa kutyompokelwa alimwi akuyanda kucileka.
Pele wakaayeeyela makani ngaakajana mubbuku lyakwe mumakwiisyilili.
Magozwe wakalikkede anze ang'anda iilaaciluli canyanzabili, kabala kabbuku.
Tomaasi wakasika alimwi akukkala munsi lyakwe.
"Kaambanzi kabbuku aaka?"
wakabuzya Tomaasi.
"Kabbuku kaambaula musankwa wakaba mwiiyi," wakamvwiila Magozwe.
"Ino nguni zina lyakwe?"
wakabuzya Tomaasi.
"Izina lyakwe ngu Magozwe," wakamvwiila Magozwe kumwi kamwetula-mwetula.
Nkuku a Jongola bakali balongwe.
Pele lyoonse bakalikuyanda kuzundana.
Bumwi buzuba, bakayeeya kuti baume bbola kutegwa bazyibe mukali akati kabo.
Bakaunka nkobasobanina bbola yamaulu mpoona bakatalika kusobana musobano wabo.
Nkuku yakali kweenda, pele Jongola lyakali kweendesya.
Nkuku yakabbakela bbola kule, pesi Jongola lyakaindilizya kubbakela aakabbakelela Nkuku.
Nkuku yakatalika kunyema.
Bakayanda kuti baume mapenooti.
Jongola lyakasaanguna kuya mugoolo.
Nkuku yakanywisya biyo bbola yomwe.
Mpoona cakasika ciindi cakuti Nkuku ayalo ijate bbola mugoolo.
Njongola yakiibbakela bbola akunywisya.
Jongola yakanyunya akunywisya.
Jongola yakayuumya mutwe bbola akunywisya.
Antoomwe, Jongola yakanywisya magoolo osanwe.
Nkuku yakanyema akaambo kakuzundwa.
Yakazundwa cibyaabi.
Jongola lyakaseka mweenzyinyina akaambo kambuli mboyakali kulibonya ameso Nkuku.
Nkuku yakanyema.
Mpoona yakaasamuna mulomo akulimena Jongola.
Noyakali kweenda kuya kumunzi, Nkuku yakaswaangana banyina jongola.
"Sena wamubona mwanaangu jongola?"
bakabuzya banyina.
Nkuku kunyina nciyakaamba nociba comwe.
Kabacili antoomwe, banyina jongola bakamvwa kajwi kakalila.
"Amundigwasye baama!"
Banyina Jongola bakazibauka koonse-koonse cakubikkila maanu.
Kajwi kakali kulimvwisya kuzwida mwida lya Nkuku.
"Belesya nguzu zyako zyandeene mwanaangu!"
bakapozomoka banyina jongola.
Majongola alabamba kanunko kamwi kabi kabisya mukanwa.
Nkuku yakatalika kumvwa bubi, kuvwundaukwa kumoyo.
Nkuku limwi yakaasamuka kuyanda kuluka.
Mpoona yakamena akuswida.
Yakakola akweesyemuka!
Jongola lyakalikusesemya!
Nkuku yakanyongana akaambo kakanunko kajonola katasobaninwi pe.
Yakakola nkuku kusikila liwi lyakola Jongola kuzwa mwida.
Banyina Jongola amwanaabo bakasweemuka selelele kutanta mucisamu akuyuba.
Kuzwa ciindi eeco, majoongola alimwi ankuku tazilyatani.
Ndakkomana kusobana alutambo amweenzuma.
Ndakkomana kulemba aboodi.
Ndakkomana kubala mabbuku ajisi zifwanikiso.
Ndakkomana kulya micelo yaandeene-andeene.
Ndakkomana kugwasya kung'anda.
Ndakkomana kuswiilizya kutwaano twabaama.
Ndakkomana koona abulo bupati.
Ndakkomana kucita zintu eezi.
Ino yebo ukkomanina kucita nzi?
Ndayanda kubala.
Nguni ngwetiibalile?
Mucizi wangu ulilede.
Nguni ngwetiibalile?
Baama alimwi abankaaka bajisi bubi.
Nguni ngwetiibalile?
Bataata alimwi abasyanene bajisi bubi.
Nguni ngwetiibalile?
Ndilalibalila ndemwini!
Kaindi kwakali banabukwetene bobile ibacete.
Mung'anda yabo bakajisi biyo mwana omwe ngubakali kuyandisisya ulaazyina lya Nokungu.
Naakakomenakomena bazyali bakwe bakayeeya kuti bamutumizye kumunzi kuli baacisyanyina ba Mutonyama.
Aaba badaala bakalimvubide kapati.
Katanyamuka, banyina bakamusumina zisani zyibontu zijisi malibboni, mabbatani alimwi abulungu.
Tiibakagolela biyo waawo alikke pe,  bakazumana akumujanina atwakusama mumukosi.
Nakeenda kazizo kalimbuli mbakebede, wakajana kalonga alimwi akukalanduka.
Mbwaakakalandukila biyo kalonga aaka, wakaswaanganya musimbi usamide mazakala.
"Uyakuli?"
wakabuzya musimbi ooyu.
Nonkungu wakamvwiila wakati, "Ndiya kumunzi kulibaacisya ba Mutonyama."
"Cabota,  ambebo ba Mutonyama mbaacisya.
Aano mpondibwenaawa ambebo nkwegama ndiya kukubaswaya," wakaamba musimbi ooyu.
Eelyo bakatalika kweenda antoomwe.
Aboobo Nonkungu wakasamununa zisani zyakwe akumupa musimbi ooyu.
Nonkungu wakagambwa kujana kuti musimbi ooyu nakasamununa wakalaamucila!
Eeci cakamupa kuyoowa Nonkungu.
Mpoonya-mpoonya wakaziba kuti ooyu musimbi ngu Nabulwe.
Nibakeenda asyoonto biyo,  Nonkungu wakati, "Ndipe zisani zyangu alimwi abulungu bwangu musa."
Nabulwe wakamvwiila wakati, "Kondileka ndisame mpaka tusike acisamu eciya cilikumbele aalya."
Niibakasika acisamu aawo, mbubona biyo mbuli mbubakapanganide, Nonkungu wakati kuli Nabulwe alimwi, "Musa ndipe zisani zyangu alimwi abulungu bwangu."
Nabulwe wakamvwiila alimwi wakati,  "Kondileka ndisame kusikilia tusika amuunda uuya."
Eelyo mukuyoowa, Nonkungu wakazumina.
Nibakasika amuunda, Nonkungu wakalomba alimwi kuti, "Musa Nabulwe ndipe zisani zyangu alimwi abulungu bwangu."
"Kondileka biyo ndisame mpaka tusike kukaanda okuya nkobakkede bamaikaintu abaya," wakaamba Nabulwe katondeka.
Mbulimbukasika munsi-munsi aakanda, Nabulwe wakamutonkela munsi Nonkungu mpoonya akutijila kumbele.
Nabulwe wakaambila bamaikaintu bakakkede amunzi wakati, "Amulange musimbi ooyu usamide mazakala wiide kunditobela paatalikila, ndiyanda kuti ajoke."
Bamakaintu bakacenguluka akumulanga Nonkungu.
Wakayoowa alimwi akutija waakuyuba muciba.
Mpoonya Nabulwe wakaunka kung'nda kwa baacisyanyina ba Mutonyama akubaambila kuti, "Ndime Nonkungu.
Bazyali bangu bakandaambila kuti ndiboole ndikkale andinywe."
Ba Mutonyama alimwi amukwasyi bakamutambula musimbi ooyu akumutondezya luyando.
Mucangu Nonkungu wakaile koona muciba cang'ombe kalya cakulya cababwa.
Masikati wakalikuyuba mumuunda kumwi kaimba alwimbo oolu, "Maawe ndapenga me, ndapenga me.
Ndakatumwa abataata alimwi abaama kuti ndizi kukkale abaacisya ba Mutonyama.
Munzila ndakaswaanganya Nabulwe walo wakandinyanga zisani zyangu alimwi abulungu.
Maawe ndapenga me, ndapenga me."
Bumwi buzuba, mwanamutaanzi waba Mutonyama wakalikweendeenda mumuunda.
Wakamvwa lwiimbo lweenzu alimwi lwabuumba.
Taakazi kuti wakalikwiimba nguni pesi naakasika kung'anda wakabaambila bausyi makani aaya.
Ba Mutonyama bakaunka mumuunda.
Bakaakumvwa kwiimba kwa Nonkungu.
Bakamuyandaula kusikila limwi bamujana.
Nonkungu wakabaambila baacisyanyina zyoonse zyakacitika.
Mutonyama wakamubweza Nonkungu akumutola kumunzi akumusisa mung'nda.
Bakalizyi kabotu-kabotu cakucita kuli Nabulwe.
Mutonyama wakalizyi kuti mucila wa Nabulwe ulauyanda kapati mukupa alimwi wakalizyi kuti Nabulwe takozi kwiile kwiinda kakunyina kunywa mukupa.
Ba Mutonyama bakabaambila bantu babo kuti basye cilindi cilamfu alimwi akucizuzya mukupa.
Mpoonya ba Mutonyama bakaita basimbi boonse bamumunzi kuti boboole batole lubanzu mumusobano wakusotoka.
Eeci cakamuusisya kapati Nabulwe nkaambo taakalikuyanda kusotoka cilindi.
Wakalizyi kabotu-kabotu kuti mucila wakwe inga wamvwa nyota yakuyanda kunywa mukupa.
Eelyo aboobo wakaunka mung'anda akwaangilila mucila wakwe kumubili wakwe akubonesesesya masimpe kuti wajata.
Nkabela wakasangana abasimbi beenzinyina mumusobano.
Basimbi bakasotoka umwi aumwi kusotoka cilindi camukupa.
Cakasika ciindi cakuti awalo Nabulwe asotoke.
Wakasola kuti asotokesye mujulu pele mucila wakwe wakafwebunuka.
Mucila wakwe wakamukwelela ansi mpaka wakumuleta mumukupa, patya!
Mbuli Nabulwe mbwaakalikupazaya mumukupa,  basankwa bakatalika kumvukkila cilindi eeci kubelesya museenga kusikila limwi bamuzikka Nabulwe.
Aaya ngaakali mamanino a Nabulwe.
Nonkungu wakakkala abaacisyanyina cakukkomana kwaciindi cilamfu.
Mbukaaniinga!
Kale-kale, Zuba, Mwezi, Mvwula a Muwo zyakali kulwana.
Penzi lyakali lyakuti Zuba lyakali kuyanda kubala buzuba boonse.
Mwezi wakali kuyanda kumweka buzuba boonse.
Ayalo Mvwula yakali kuyanda kuloka buzuba boonse, awalo Muwo wakali kuyanda kubbubbula buzuba boonse.
Boonse tiibakali kuyanda kupana ciindi pe.
Bakazuminana kukkala muswaangano kuti babandisyanye.
Zuba lyakabuzya mwezi, "Ino ncinzi ncocita cigwasyilizya nyika?"
Mwezi wakavwiila, "Ndilamweka masiku oonse kutegwa banyana kabaweza kabotu."
Mpoona Mwezi wakabuzya Mvwula, "Ino ncinzi ncocita kugwasyilizya nyika?"
Mvwula yakavwiila, "Ndilapa meenda kuzyisamu azyisyango kuti kazyikomena kabotu.
Ndilapa meenda akunywa kubanyama."
Mpoona ayalo Mvwula yakabuzya Muwo, "Ino ucitaa nzi kugwasyilizya nyika?"
Muwo wakavwiila, "Ndilakukula akusalazya nyika.
Ndilamwaya mvwula nyika yoonse."
Muwo wakabuzya Zuba, "Ino ncinci ncocila kugwasyilizya nyika?"
Zuba lyakavwiila, "Ndipa mumuni akukasaazya nyika kutegwa banyama azyisyango kazyipona."
Zuba, Mwezi, Mvwula a Muwo zyakaswiililana kabotu-kabotu.
Zuba lyakaamba lyakati, "Ncobeni umwi aumwi wesu kuli mbwagwasyilizya nyika."
"lnzya," Mwezi wakaamba.
"Kunyina muli cesu wiinda mweenzyinyina.
Inga twabelekela antoomwe," Mvwula yakayungizya.
Mpoona Muwo wakati, "Nkokuti atwaabane mazuba."
Boonse bakazuminana.
Nkikaambo kaako ncomubona kuti mazuba amwi mubona mwezi azuba kazyimweka antoomwe.
Alimwi muzyimwi zyiindi mulamvwa muwo kaubbubbula amvwula kailoka.
Zuba, Mwezi, Mvwula a Muwo zyilabeleka kabotu antoomwe.
Zyilamvwana.
Sena uyanda zuba, mwezi, mvwula antela muwo?
Enga cifwanikiso cacintu ncoyandisya akati kazyintu eezyi.
Sulwe wakalilede mujungusi acismu.
Mucelo wakaide kulilokela kuzwa mucisamu ikuti, “bbu.”
Kacigambidwe wakamvwa ijwi liti, “Tija sulwe ofwa, tija!” Kufwambaanafwambaana sulwe wakabbutumuka akutija.
Eelyo katija bakaswaangana ankuku.
“Ino utijanzi yawe?” yakabuzya Nkuku.
“Chita, ndaile kumvwa cintu caloka alimwi ajwi lyaamba kuti, 'Tija.'
Ambebo ndati taakkalwi aawa.”
Ayalo Nkuku yakayoowa niyakamvwa makani sulwe ngaakalikwaamba.
Mpoonya ayalo Nkuku yakati, “Wacaala wacaala, matako mpe lubilo.”
Bakaswaangana amubwa.
Awalo mubwa wakubuzya wakati, “Ha, ino nywebo mutijanzi?” Inkuku yakamvwiila yakati, “Chita, ambebo ndaille kumvwa biyo caamba sulwe pele awalo tacizi naa ncinzi.
Sulwe wamvwa cintu caloka kacitobelwa ajwi lyaamba kuti 'Sulwe tija!
'.”
Mubwa wakamvwa kuntontola mumagondo mpoonya awalo wakaludalabala kutija antoomwe ankuku alimwi a sulwe.
Bakaswaangana a hachi.
Hachi lyakabuzya alyalo, “Mutijanzi yawe nomufwekemba?” “Chita, ndamvwa biyo caamba Nkuku pele ayalo taizi.
Inkuku yamvwa biyo caamba sulwe ikuti wamvwa cintu caloka alimwi ajwi lyaamba kuti, 'Tija wafwa'.”
Alyalo Hachi lyakati, “Ma-a-a, inga koya kufwida katalibonyi, taalindanwi aawa.”
Bakaswaangana ambongolo.
“Ino kayi mutijanzi?” “Chita, ambebo ndamvwa biyo mubwa pele awalo tazi kabotu cinicin naa ncinzi cicitikide.
Mubwa wamvwa kunkuku pele ayalo Nkuku yamvwa boo caamba Sulwe ati wamvwa cintu caloka mpoonya ajwi lyaamba kuti, 'Sulwe tija!
'.”
Mpoonya aawo ayalo mbongolo yakagwalamuka yatalika ayalo kutija.
Ummm, kwakaile kuunda kasuko mujulu.
Bakaswaangana ang'ombe yabakonka.
Ng'ombe yakabuzya, “Mutijanzi kayi?” Mbongolo yakati, “Chita, ndamvwa boo caamba Hachi pele alyalo talizi bwinibwini pe, yamvwa biyo caamba mubwa.
Mubwa wamvwa kuli Sulwe ati kuli cintu caloka kuzwa mucisamu alimwi ajwi lyaamba kuti, 'Tija Sulwe!
'.”
Ng'ombe yakoyoowa alimwi yakati, “Twamana!” Yakanyamuna mucila akugatamuka kutija ayalo.
Bakaswaanganya kaaze.
Kaaze wakabuzya, “Ino ncinzi ncomutija kayi nomuluzya kasuko?” “Chita, ndamvwa biyo caamba mbongolo pele ayalo ilimumudima, kwiina ancoizi.
Ayalo yaile kumvwa caamba Hachi pele alyalo talizi masimpe akubwene.
Hachi lyamvwa boo caamba Mubwa pele awalo Mubwa tazi.
Mubwa awalo wamvwa biyo caamba Nkuku pele ayalo Nkuku taizi.
Inkuku yamvwa biyo caamba Sulwe ati kuli cintu caloka ajwi liti, 'Tija Sulwe!
'.”
Awalo kaaze wakalubweza lubilo antoomwe azinyama eezyi.
Kumane waawo bakaswaanganya musankwa uuchomvwa ncinga.
Musankwa wakabuzya cakugambwa wakati, “Mutijanzi yawe nkomukomezya makoto ameso?” Zinyama zyakamvwiila zyakati, “Tatucizi ncotutija.
Twaile kumvwa caamba Sulwe pele awalo tacizi kabotu naa ncinzi camubbutumusya ambuta yakwe.
Sulwe wamvwa cintu caloka ajwi liti, 'Tija sulwe!
'.”
Musankwa wakalebauka kuseka eelyo akubaambila wati, “Mucelo waloka kuzwa mucisamu akaambo kamuwo.
Mebo ndime ndaambila sulwe kuti, 'Tija sulwe, tija!
'.”
Mbukaaniinga!
Kale-kale kwakali mulombwana wakali kutegwa Byantaka.
Ooyu mulombwana wakajisi ŋombe yomwe.
Buzuba abuzuba Byantaka wakali kweembela ŋombe yakwe.
Wakali kwiipa meenda aakunywa mukanongo, nkaambo aaka nkaakajisi.
Bumwi buzuba, wakaunka kuŋanda yasimukobonyina kuyakulomba nongo mpati.
Ooyu simuko wakazumina kumugwasya nongo yakwe mpati kapati kati, "Penzi lyako ndipenzi lyangu."
Nikwakainda mazuba masyoonto, Byantaka wakaunka kumubumbi akuula kanongo.
Mpoona wakajokela kuŋanda yakwe.
Kanongo aaka wakakabikka munongo mpati njaakalombede kuzwa kuli simukobonyina.
Naakamana boobo, wakatukka nongo mpati kaijisi kanongo mukati.
Eeyi nongo wakaitola kuli simukobonyina wakamugwasya.
Naakasika, Byantaka wakati, "Ndajosya nongo yako, yakazyala."
Simukobonyina wakagambwa kuti nongo yakwe yakazyala nongo imbi.
Wakalumbaizya Byantaka kati, "Munzi wako ulilelekedwe."
Muciindi, Byantaka wakajoka kuli simukobonyina kuya kulomba nongo alimwi.
Ino taakajisi muzeezo mubotu pe.
Mukamwini nongo wakalindilila cakukkomana kuti Byantaka ajosye nongo njaakalomba lwabili.
Kumamanino, wakaunka kuŋanda ya Byantaka.
Naakasika wakati, "Ndalonda nongo yangu."
Byantaka wakavwiila kati, "Omweenzuma, nongo yako yakafwa.
Ndalimunzila kuzyookwaambila makani aamause."
Simukobonyina wakakamba maanza aakwe kugambwa.
Busyu bwakwe bwakazimba kubukali.
Wakakwilila Byantaka kati, "Tandinamvwide kuti nongo ilafwa!"
Byantaka wakaingula kati, "Omweenzuma kozumina zyintu eezyi.
Kufwumbwa cintu cizyala cileelede kufwa.
Andime ndakausa kulufwu lwanongo mpati."
Simukobonyina wakanyema kapati akuunka kunkuta kutegwa Byantaka apegwe mulandu.
Mubetesi wakateelela bupanduluzi bwabantu aaba bobilo.
Wakajana kuti mukamwini nongo wakalubizya akukosola kuti Byantaka abe ngomuyobozi wanongo ifwide.
"Byantaka naakakwaambila kuti nongo zyazyala, wakazumina.
Ino naakaamba kuti kufwumbwa cintu cizyala cileelede kufwa, uliluleme."
Oobu mbwaakakosola makani mubetesi.
Simukobonyina wa Byantaka waunka ku munzi wakwe kaenda mbuli nkumba.
Byantaka wakatola nongo mpati mubucenjezyu bwakwe.
Moni, ndime Ntombi.
Ndi mwana musimbi mbwena mbuli bana basimbi bamwi, nokuba kuti ndijisi ciwena mumubili wangu.
Inga timwamubona, pesi ndilizyi kuti nkwali.
Zina lyakwe ngu Sikulinjizya Mubyabi.
Uliyubide mumubili wangu pesi tanyonyoni benzuma.
Inga tazwi mumubili wangu akunjila muwako na koli munsi lyangu, na kondijatide kukwanza kwangu.
Takonzyi kuzwa mumubili wangu akukusotokela mumubili wako notwabana cisusulo andime, na koona ansi andime ciindi notupumuna.
Ciwena wangu, Sikulinjizya Mubyabi, Uli andime kuzwa nondakazyalwa.
Ulayandisisya kulya basikalumamba balwana tuuka twamalwazi mumubili wangu akundikwabilila kumalwazi.
Kuti na walya basikalumamba bangu banji, ndilaciswa kapati.
Eci cilapa kuti kandilovwa kucikolo akutasobana abeenzuma.
Ndileelede kunywa musamu mazuba oonse muciindi comwe.
Kuti cataba boobo ciwena wangu ulabuka kanyemede akulya basikalumamba bangu alimwi.
Tandiyandi kuti kacita boobu, elyo ndilabayeezya bakapa kundipa musamu weelede muciindi ciyandika.
Kuti ndalya cisyumani amicelo, basikalumamba bangu balaba anguzu akutalekelela ciwena wangu kuti abajate.
Ndiyeeya kuti ulaunka kukoona kwa ciindi mbocibele, nkaambo inga ndayuma akukonzya kusobana abeenzuma alimwi.
Ndilakomana naunka kukoona amana ndilakonzya akusobana
Bakapa bakanditola kucibbadela ciindi cakainda kwalo nkundakapegwa cakusanina ciwena wangu.
Eeci cipa kuti aone, Alimwi kuti katalyi basikalumamba bangu.
Elyo ndilakonzya kucita zyintu zicita bana bamwi, mbuli kulunduka, akutanta alimwi akuzyana.
Ndabayanda bakapa kapati.
Mbabotu akuloma kuli ndime.
Balandipa cakulya cibotu ama bitameni apa kuti basikalumamba kababa anguzu, kupa kuti kanditaciswi.
Na kuti ndaciswa balanditola kucibbadela cakufwambana ikutegwa ndipegwa musamu undiponya.
Ndilayanda kuti bandoneka amabelo akundaanina twaano nketana ona.
Bamana kundoneka bakapa, ndilayeya zintu zinji.
Ndilayeya zyakubala kucikolo cipati.
Kuti kandi zumanana kunwa musamu upa kuti ciwena kaona, ndilakubalela bakapa akubabalila twaano bakomena kapati akutabona kabotu mbuli kaindi.
Ndakuba mukaintu mupati, ndiyakuyanda kwiiya zyamisamu yanseba.
Ndiyanda kuti ndikajane musamu uyakupa koona kwatuzunda tutegwa ciwena mumibili yabantu kuti tutakabuki alimwi.
Ndiya kwiiya kupona aciwena wangu akumooneka mbuli mbwecikonzya.
Ndiyakuba abeenzuma banji mbwendikoonzya.
Akuba aciindi cakusobana mbuli mbwendikoonzya mazuba oonse.
Bakapa, bamakaintu bazyalwa abaama, abamacisya, abeenzuma balandiyanda, nokuba kuti ndijisi ciwena utegwa  Sikulinjizya Mubyabi upona mumubili wangu.
Kwakali biyo bbaasi lyomwe mumunzi mwaka Ebei.
Lyakali lipati nkabela kalili mumusyobo wa bbulu.
Lyakali lyacoongo kapati.
Bumwi buzuba banyina Ebei bakati, “Cinfumo tuyakuunka kudolopo tukaakuule yunifoomu yako yakucikolo.”
Ebei wakakkomana kapati.
Bakeelede kuti babelesye bbaasi lyamusyobo wa bbulu.
Kwiina nakoona akoona busiku oobu.
Ebei wakasamide kaindi ciindi banyina nibakaboola kuti bamubusye mamfumo-fumo.
Ebei abanyina bakanyamuka akuunka kucitisyini camabbaasi.
Bakaililindila bbaasi lipati ilisiya.
Pele mukubula coolwe bbaasi taakwe nilyakaboola.
Abamwi bantu bakasika acitisyini camabbaasi.
Bakatongooka nkaambo kakuti bbaasi lyakamuka kusika.
“Sena bbaasi lyatusiya?” bakabuzya.
Ebei wakanyongana mukati mumizeezo.“Tatukoocikozya kuunka to kudolopo.” “Tanditiicikozye kuula yunifoomu yangu sunu,” wakayeeya.
Bamwi bantu bakakatala kulindila mpoonya bakaunka mwabo mwabo.
Pele Ebei wakalila eelyo wakakaka akuunka kung'anda.
Banyina bakamuyumyayumya kabati, “Tulalindila biyokwa ciindi cisyoonto.”
Mpobatayeeyeli bakamvwa icoongo.
Bakakabona kasuko mujulu.
Lyaboola bbaasi!
Pesi bbaasi eeli tiilyakali lyabbulu.
Lyakalikusubila.
Lyakalikusubila alimwi kalilisyoonto.
Ibantu bakalikulindilila bakalilanga biyo bbaasi.
Kwiina nibakatanta mubbaasi.
“Amunjile!
Amunjile!
Amunjile!
Amunjile!” Wakaponzomoka namutekenya.
“Twamukakapati sunu,” wakaamba namutekenya.
Ebei abanyina mbubakanjila kusaanguna.
Kufwambaana bantu boonse bakanjilamubbaasi eeli lisyoonto lisubila.
Ebei naakalanga anze kwiinda awindo, wakabona bantu banji kapati acitisyini.
Alimwi bantu banji bakalikulunduka kuti abalo bakkwele bbaasi pesi bakajanika bamuka.
Ibbaasi lyakazwide kaindi.
Eelyo aboobo ibbaasi eeli lisubila lyakanyamuka kutalika kuunka kudolopo.
“Ino bbaasi lipati lya bbulu lilikuli?” bakabuzya banyina Ebei.
“Lilifwide,” wakamvwiilanamutekenya.
“Tujisi bubi kulibamba.
Cifumo liyakuboola,” wakayungizya namutekenya.
Ebei wakanyinaandaba kumusyobo wabbaasi.
Wakanyina abubi kubupati bwandilyo.Wakalikkomene nkaambo bbaasi eeli lyakalikuya kudolopo.
Nita ulanzyide mutwe ansi.
Masusu aakwe malamfwu agumide ansi.
Zyisamu, bwizu azyoonse zyintu zyilanzyide ansi.
Maulu aakwe alalengelela mujulu.
Nkiinga Navi kaleendeenda.
Kakabuzya kakati, "Ndakalikubwene alimwi okuno.
Ulanzyide ansi alimwi!
Ino nkaambo nzi?"
Maulu aakwe alazuumbana muluwo.
Usola kuyuba kunze kwamasusu aakwe.
"Nciyumu-yumu kwaambaulisya," Nita wakavwiila.
Tandicili ndime pe.
Cilandaalila kwaambaula."
Mpoona Navi wakamujatilila janza.
Uyanda kumugwasya kuti amvwe.
Bakatanta atala awo Navi mpakonzya kubona kabotu.
Bakabona zyintu zyinji.
Cakaumuumu bakabona bana kabasobana awa akokuya.
.
Bana abaya tabakozyanyi pe.
Abbe ulibulungene.
Chi ulaa mankwinya.
Lala mulamfwu kapati cawindilila.
Bambamu takkalikene alimwi uyanda kulikwaya.
Lulu ulabala cakaumuumu.
Langa masusu okwa Fuleya mbwaanyongene.
Sido walo usama magilazi ciindi coonse.
Mebo ndilikokede.
Ayebo nduwe.
Toloolikke pe.
Aumwi muntu kuli mbwabede, wabona kayi.
Eeci cikupa kuti koli mbubwena mbuli ndime.
Eeyi nyika ncisobano comwe cipati kapati.
Toonse tatukonzyi kucisobana pe.
Nita walimvwa buluzi akaambo kamweenzyinyina mupya ngwaajana.
Kusulama tacili cintu cinonenzya pe.
Ono ulasobana abeenzyinyina boonse.
Munzi wa Sinyaire uzingulukidwe amalundu.
Inzoka zinji zikkala muzisaka zyamalundu aayo.
Nzoka mpati yakalikwiitwa kuti Unalego.
Nzoka eeyi yakali kuyoosya bantu bamumunzi nkaambo yakalikumena mpongo naiba mbelele mboibede.
Buzuba bumwi Apiyo, Ajoh a Atieno bakaya kukutebba nkuni.
Bakaapanyina basimbi aaba bakali baambilide kuti kabacenjela kumakani a Unyalego, muzoka mupati.
"Mutakabwezi cintu mucisaka kunze aankuni," mucembele wakacenjezya.
Ono Ajoh alikke tanaakatobela malayilile abakapanyina.
Basimbi aaba bakabweza mukupa, mabbanana,  cimbwali a meenda.
Bakabweza loozi aceba lyakakwengedwe lyakugonkezya nkuni.
Bakatalika lweendo lwakuya musyokwe.
Mulweendo lwabo bakali kuyaabubandika akuseka.
Mupati wabo, Apiyo wakabaumuzya kati, "Twasika mukkala Unyalego."
Atieno wakaita bamwi, "Amubone meno angoliide okwa Unyalego.
Atwaabweze."
Apiyo wakabayeekezya mbuli mbubakalayililidwe.
Tiibakeelede kubwezi cintu naciba comwe ccita buyo nkuni.
Ajoh walo wakati, "Ma!
Nsibasyomi me bakaapa.
Tiibalikuyanda buyo kuti tubweze zyotuyanda.
Balaamunyono.
Ndilaabweza meno angolide."
Bana bokwabo bakanyongana mumizeezo.
"Ajoh,  twakuyeekezya," wakaamba umwi.
Ajoh tanaakabikkila maano pe.
Ciindi eeci awalo Unyalego wakaboola kayabuyandaula meno aakwe aangolide.
Wakanyema kapati nkaambo tanaakaajana meno aakwe.
Unyalego wakamvwa basimbi kabambaula akuseka.
Mpoona wakayuba mumbali aanzila eeyo njobalikwiinda basimbi baya.
Basimbi bakatuka nkuni zyabo.
Muciindi cisyoonto buyo, bakamvwa citi, "Fwoooo!"
Basimbi aba bakayoowa akuyuba.
Unyalego wakaboola kaaseme, kulibambila buyo kuluma.
Unyalego wakabuzya basimbi wakati, "Nguni wabeza meno aangu?"
Kunyina wakavwiila.
Nzoka yakasunka basimbi baya.
Utajisi mulandu ulaimba lwiimbo kakunyina kulubizya.
Ooyo, ulaunka kung'anda ankuni zyakwe.
Uulubizyide ulaalilwa kwiimba.
Ooyo ulaba cakulya cangu kwamazuba otatwe.
Apiyo wakaimba cabunkutwe.
Atieno awalo wakaimba lwiimbo oolo.
Wamamanino wakali Ajoh.
Ajoh wakaswena munsi kayoowede.
Wakatalika kwiimba ono tanaakali kwiimba kabotu.
Alyalo jwi lyakali libi.
Unyalego wakanyema kapati.
"Ncinzi ncotaimbi mbuli bamwi?"
Nzoka yakazyiba kuti Ajoh ngowakabweza meno aangolide.
Unyalego wakamena Ajoh.
Banabokwabo Ajoh bakatijila kung'anda akuyakwaambila bantu bamumunzi cakacitika.
Ndabuka kuseni aku  kunka mulilo
Ndakabizya menda amulilo
Nindakamana ndaka gonka  nkunii
Ndachumba imipika.
Ndaka kukula imungada
Ndakasanzya imitiba
Kakuli imwana okwesu  wile kusobana!
Izuba lyakabala kapati cilimo eeco.
Mucisaka mwakayuma.
Kanyenyeene tiikakajisi meenda kwamazuba manji.
"Ndiyanda dosyi lyameenda nokuba kuti lyandilokela biyo kupepe," kakaamba Kanyenyeene.
Ono amume buyo wakaliyumide.
"Kuti naa nsejisi meenda ndilafwa," kakoompolola Kanyenyeene.
"Ndeelede kuya kumulonga ngondakamvwa."
"Mulonga wazula alimwi ulaa nguzu.
Ulakutola," oobu mbwaakakacenjezya lukobo.
Pele Kanyenyeene kakalaa nyota kapati.
"Ndilafwa naa nditanywi meenda."
Aboobo kakajokela kuyandaula mulonga.
Kakainda mumbwizu bwakazambene atalaa milabi yakayumide.
Kakeenda limwi kakamvwa meenda asansa.
Ooyu wakali mulonga.
Kakamvwa mayuwe aameenda.
Kanyenyeene kakamena ngudyu yameenda atontola.
Kakakkomara kapati cakuti kunyina nokakabona yuwe nkolyaali kuboola.
Kanyenyeene kakasola kujatilila kubwizu bwakali kwiimpauka, kabwiinda awo mpokakabede.
Pele kakapyeelwa ameenda.
"Amundigwasye!
Amundigwasye!"
Kanyenyeene kakaita.
"Fwambaana, tanta awa," Nziba yakaamba kaijisi katabi kumulomo.
"Ndilakkala aano kutegwa ndilumbe Nziba."
Kanyenyeene kakayeeya.
"Ndilalindila kusikila iboole kuzyikunywa meenda."
Bumwi buzuba kakalindila Kanyenyeene, kwakaboola basankwa bobilo kumulonga.
Basankwa aaba bakajisi malekani.
"Kuli nziba mpati ituba iboola kunywa meenda.
Njotutiilalile masiku aasunu," wakaamba musankwa umwi.
"Tandikoolekela basankwa aaba kwiijaya Nziba," kakayeeya Kanyenyeene.
"Ono ndaceesya.
Ino ndacita buti?"
Ndilyona biyo, Nziba iituba yakaselemuka ansi kuzwa mucisamu kutegwa inywe meenda.
Kanyenyeene kakayeeya cakucita.
Kakasotokela acituta camusankwa omwe.
Kanyenyeene kakamuluma canguzu musankwa ooyu.
Ooyu musankwa wakasotoka.
Mpoona wakoomba kati, "Accuu!"
Niyakamvwa koompolola, Nziba yakanyongana mpoona yakauluka.
Oobu mboyakafwutuka.
Mbombuboobo Kanyenyene mbokaalumba Nziba akukafwutula nkoyakakafwula.
Selemengi ulabayanda bakaaze.
Kuli bakaaze banji kung'anda yakwe.
Selemengi ulijisi kaaze ushiya.
Oyu kaaze ulalya nyama inji.
Selemengi ulijisi kaaze unenede.
Oyu kaaze ulalya kufwumbwa cintu.
Kaaze watatu, ulatanta zyisamu.
Oyu kaaze ulapatila mucisamu.
Selemengi ulatanta mucisamu.
Awalo ulapatila mucisamu akaaze wataatu.
Banyina ba Selemengi balabagwasha kuseluka.
Selemengi ulijisi bakaaze bobilo ibatolo.
Aba baloona muzuba ibuzuba boonse.
Selemengi uli abakaaze botatwe bankutwe.
Balajata mbeba munkikini busiku boonse.
Selemengi ulijisi mubwa omwe.
Izina lyakwe ngu Lirafi.
Lirafi tajisi beenzinyina.
Takomene.
Bakaaze ba Selemengi tabamuyandi Lirafi.
Balamutanda mung'anda.
Lirafi ulaloboka.
Selemengi ulamulangaula Lirafi akumujosya kunganda.
Bakaaze tabakomani.
Tabayandi kumubona Lirafi alimwi.
Ino Selemengi ujisi bakaaze bongaye?
Ulijisi bakaaze lusele.
Ino Selemengi ulaababwa bongaye?Ujisi mubwa omwe.
Sena ulikuli Lirafi lino?
Ino ujisi bakaaze bongaye kumunzi?
Ujisi babwa bongaye kumunzi?
Kwakali  chiwena wanzala kapati.
Wakalikuyandaula  cakulya asyoonto alimwi katasabili.
POH!
Wajata ciwena!
Kumane  wayo wakakkuta ciwena, alimwi wakakkomana.
Amana  akafwe nzala alimwi.
Izuba lyakabala kapati Cilimo eeco.
Mucisaka mwakayuma.
Kanyenyene tiikakajisi meenda kwamazuba manji.
“Ndiyanda dosi lyameenda naanka kuti lyandilokela buyo kupepe,” wakaamba Kanyenyene.
Ono amume buyo wakaliyumide.
“Naa nsejisi meenda ndilafwa,” wakoompolola Kanyenyene.
“Ndeelede kuya kumulonga ngondakamvwa.”
“Mulonga wazula alimwi ulaanguzu.
Ulakutola,” mbwaakakacenjezya Lukobo.
Pele Kanyenyene kakalaanyota kapati.
“Ndilafwa naa ntanywi meenda.” Aboobo wakajoka kuyakuyandaula mulonga.
Wakainda mubwizu bwakazambene aatalaamitabi yakayumide.
Wakeenda limwi wakamvwa meenda asansa.
Ooyu wakali mulonga.
Wakaamvwa mayuwe aameenda.
Kanyenyene kakamena nkudyu yameenda atontola.
Kakakkomana kapati cakuti kunyina nokakabona yuwe nkolyalikuboola.
Kanyenyene wakasola kujatilila kubwizu bwakali kwiimpauka, kabwiinda awo mpokakabede.
Pesi kakapyeelwa ameenda.
“Amundigwasye!
Amundigwasye!” Kanyenyene kakaita.
“Fwambaana, tanta awa,” mboyakaamba Nziba kaijisi katabi kumulomo.
“Ndilakkala aano kutegwa ndilumbe Nziba.” Kanyenyene kakayeeya.
“Ndilalindila kusikkila iboole kuzikunywa meenda.”
Buzuba bumwi kakalindila, kwakaboola basankwa bobilo kumulonga.
Basankwa aaba bakajisi malekani.
“Kuli nziba mpati ituba iboola kunywa meenda,” mbwaakaamba musankwa umwi.
“Njotutiilalile masiku asunu.”
“Nsekwe kulekela basankwa kujaya Nziba iituba,” mbokakayeeya Kanyenyene.
“Ono ndaceyesya.
Inga ndacita buti?”
Ndilyona buyo, Nziba iituba yakaboola ansi kuzwa mumusamu kutegwa inywe meenda.
Kanyenyene kakayeeya cakucita.
Kakasotokela acituta camusankwa omwe.
Kanyenyene kakaluma musankwa uulya acanguzu.
Musankwa uulya wakasotoka.
Mpoona wakoomba kati, “Acuu!”
Ilya Nziba yakanyongana mpoona yakauluka.
Mboyakafwutuka oobo.
Mbombuboobo Kanyenyene mbokaalumba Nziba akukafwutula nkoyakakafwula.
Bbola.
Ibbola yangu.
Ibbola yangu ilasubila.
Ibbola yangu njipati alimwi ilasubila.
Ndauma.
Ndayuuma bbola yangu.
Ndayuuma bbola yangu iisubila.
Ndayuuma acanguzu bbola yangu iisubila.
Ilikuli?
Ilikuli bbola yangu?
Ilikuli ono bbola yangu?
Ilikuli bbola yangu iisubila?
Ilimujulu.
Ilimujulu kapati.
Ilimujulu kapati mumulengalenga.
Ilimujulu kapati mumulengalenga kwiindilila mwezi.
Yaunka!
Mukwesu wangu musankwa ulamuka koona.
Ndilabuka kufwambana nkaambo ndimukali!
Ndime ndileta zuba.
"Uli nyenyenzi yangu," Baamba baama.
Ndilalisanzya abuzuba, kakunyina kugwasyigwa.
Ndilasamba nokuba kuti meenda alatontola antela kubelesya nsipa yabbuluu yakuwasya zyisani.
Bamaama balandiyeezya, ''Utalubi menyo yako.''
Ndilamvwila, ''Peepe, kutali ndime.''
Ndamana kusamba ndilanzya bakaapa abamaamabasyoonto.
Ndilabakulwaizya buzuba bubotu.
Ndamana ndalisamika akwaamba kuti.
"Ndimupati lino baama."
Ndilakwanisya kulikopela nkopela akulisamika mabbusu.
Ndilabona kuti mukwesu wazyiba makani akucikolo.
Mucikolo ndilabeleka canguzu munzila ili yoonse.
Abuzuba dilacita zyoonse zinti ezyi zibotu.
Pesi cintu nceyandisisya kapati nkusobana akusobana!
Ndabayanda bayi bangu.
Mbayi babotu.
Mbaluse alimwi mbasicamba.
Baloosede kabotu masusu abo.
Babikka abulungu bwamibala yandeene mumasusu abo.
Bulungu bwabo mbwa nyanzabili, abutuba, busalala abwamungunga waji.
Baama, mukandoose masusu mbuli boosede basiisi bangu.
Ndaakukkomena, ndiyoobika abulungu mumasusu angu.
Ndaakukkomena njakuba buyo mbuli basiisi bangu!
Zama ulibambila kuya kucikolo.
Bausyi bajika ceele camafwumofwumo.
“Baama balizyi kujika ceele cibotu!” wakaamba Zama.
Ceele cimupa nguzu zyamucikolo Zama.
Ceele cabizwa.
Bataata babikka mabisi.
“Taata, njeya kuti muceele kuciyandika cuka,” Zama wakaamba.
“Ceele ncobajika baama ncibotu kwiinda ncobajika bataata,” Zama mbwaakayeeya.
“Taata, ndicilomba cuka,” Zama wakavwiyavwiya.
Bausyi Zama bakamupa cuka imwi.
“Mmu!
Taata.
Mwabikka munyo munji muceele!”
“Taata, ino baama baboola lili?” Zama wakabuzya.
Eyi ni nkuku nseke.
Iyanda kubamba pobwe lyatwana twayo.
Pele nseke eyi ilayoowa kweenda yolikke kumantoolo.Elyo yakalomba dada kuti liisindikile, pele dada lyaka kaka.
Elyo yakalomba kaaze.
Pele kaaze wakali mutolo.
Yakalomba mpongo.
Ayalo mpongo yakakaka.
Nseke yakalomba muzingini kuti akwabilile twana twayo.
Nseke yakayeeya kuti ilutwe lweendo yolikke.
Elyo nseke yakatalika lweendo lwayo, munzila yakaswaanya baumpe.
Nseke yakatija.Baumpe bakayitandaanya.
Nseke yakatija kubasiya baumpe.
Baumpe bakatalika kuyandaula Nseke.
Nseke niyaababona baumpe basika, yakatalika kulwana.
Nseke yakazunda baumpe.
Baumpe bakatija akuunka musyokwe.Baumpe bakaambilana kuti nseke yakabazunda.
Nseke yakacikonzya kusika kumantoolo akuula zyoonse zyakalikuyandika kupobwe.
Musambazi wakagwasya nseke kunyamuna zintu zyoonse zyakaulwa kutola kung’andanyayo.
Nseke yakabamba pobwe lipati lyatwana twayo atweenzinyina.
Kaindi, kwakanyina banyama bakajisi maulu.
Boonse banyama bakali kukalaba buyo ansi.
Bantu balikke mbabakajisi maulu nkaambo Maguru mbambabo mbaakapede maulu.
Buzuba bumwi Maguru wakayeeya kupa maulu kubanyama boonse.Wakeenda kuzinguluka munzi kayaabwaambilizya kubelesya ntolompita.
Wakalikuyanda kuti munyama woonse kaenda mbuli muntu.
Banyama bakakkomana kapati nobakamvwa kuti bayakupegwa maulu.Aumwi munyama wakayanda kuti abe amaulu kutegwa keenda akulunduka.
Banyama bakaimba, bakwisula micila yabo akuvwupaula mababa abo.
Bakabungana akuba amubandi mbuli mbocakali ciyumu kukalaba.
Bulongo bwali kubacubbula mwida.
Maulu ayakubagwasya kuti kabaima akubona kulaale mbuli bucita bantu.
Nobwakasika buzuba, banyama bakakalaba kuya kung'anda ya Maguru kuti bakabweze maulu.
Indyabulula, basyuumbwa, bazovwu basulwe, baciwena abayuni bakandandama mumundando akulindila kuti bapegwe maulu.
Munyama omwe omwe wakapegwa maulu one.
Ono bayuni balo bakapegwa maulu obiloobilo.
Banyama bakaboneka bwaandeene.
Bamwi bakazyana mulutangalo.
Bamwi bakaba abuyumuyumu aboobo bakalikuwa nobakali kweenda.
Banyama bakeenda kabayaabuzinguluka munzi kunyomenezya bantu.
Boonse banyama bakati, "Kunyina notuyakukalaba alimwi."
Munyama wakali wamamanino lyakali jongola.
Maguru wakabuzya jongola kati, "Sena kuli bamwi bakutobela?"
"Peepe.
Ndiwamamanino," jongola lyakavwiila.
Maguru wakayeeya akwaamba kuti, "Naa kunyina bambi, ndilacita buti amaulu aaya acaala?"
Maguru wakapa jongola maulu oonse akaceede.
Jongola lyakakkomana nkaambo lyakaba amualu manji.
"Ndinikweendesya kwiinda boonse," mbolyakayeeya jongola.
Mbolyakazwida buyo jongola, nzoka yakaboola kung'anda yaa Maguru.
"Amundipe ambebo maulu Mwami," nzoka yakalomba Maguru.
"Ndaapa kale maulu oonse.
Ino walikuli yawe?"
mbwaakabuzya Maguru.
"Ndoonenena," nzoka yakavwiila.
Maguru wakayandaula mung'anda yakwe kuti naa kwakalisyeede maulu.
Ono kunyina angaakajana.
Maguru wakazwa anze akuti, "Cabija onzoka.
Kunyina maulu asyeede."
Inzoka yakacuta buyo kuya kung'anda kainyina amaulu.
Kuzwa buzuba oobo, nzoka tayoonesyi.
Lyoonse yalo ilindila ciindi cabili cakupegwa maulu.
Bataata balayandisya ceele.
Mebo ndiyanda musozya.
Bataata balayandisya kofi.
Ndiyanda mukupa.
Bataata balayandisya maapo.
Ndiyanda mafuleenke.
Bataata balayandisya cinkwa.
Ndiyanda cinkwa ciyokedwe.
Toonse tulayandisya keke munono.
Eci ncaano ca muyobozi aciyobwedo caakwe ca banyama bamucaala.
Mwezi wakainda wali mwezi wakubutauka kunji kuciyobwedo.
Wakusaanguna kusika kuciyobwedo wakali Nomsa wakali amwaka omwe.
Kakokede amana kaetezya.
Pesi mukaindi kashoonto, Nomsa wakaba ansaana.
Wakatalika kusobana abanyama bamwi.
Mubuzuba bumwi mumwezi ngoonya oyu, cipolopela cakasika aciyobwedo.
Mucipolopela mwakali kana kamuzovwu kakavwumbidwe ipayi.
Izina lyakwe ngu Ndiwa.
Ndiwa wakali amazuba osanwe.
Muyobozi wakasanina Ndiwa kubelesya ibbodela.
Bumwi busiku, boonse bakabusyigwa mukusika kwa indyabuluba lya zyina lya Ambia.
Ambia wakali amyezi yosanwe.
Wakali mubombe akaambo kamusinzo mulamfu.
Akaambo kansingo yakwe ndamfu, mweembezi wakaimikizya bbodela mujulu kuti amusaninine Ambia.
Bamucaala bakacaalizya kusika mumwezi ooyu bakali bana basyuumbwa botatwe kabali anzala.
Muyobozi abagwasyi bakwe balabayanda banyama boonse, kusanganya abaabo baputa.
Ibantu baaciyobwedo balabeleka canguzu.
Bali abulangizi kuti bumwi buzuba bamucaala  baya kulilanganya.
Elyo aba banyama bayakujokela musyokwe.
Ndayanda kubala.
Nguni ngwetiibalile?
Mucizi wangu ulilede.
Nguni ngwetiibalile?
Baama alimwi abankaaka bajisi bubi.
Nguni ngwetiibalile?
Bataata alimwi abasyanene bajisi bubi.
Nguni ngwetiibalile?
Ndilalibalila ndemwini!
Nkuku a joongola zyakalikumvwana.
Nokuba boobo bakalikuyanda kuzundana bunjibwaziindi.
Bumwi buzuba bakayeeya kuti baume bbola kutegwa bazyibe kuti mukali nguni akati kabo.
Bakaunka nkobasobanina bbola yamaulu mpoona bakatalika musobano wabo.
Nkuku yakali kweenda, pele joongola lyakali kweendesya.
Nkuku yakabbakela bbola kule, pesi joongola lyakaindilizya kubbakela aaka bbakelela Inkuku.
Inkuku yakatalika kulimvwa kutyompwa.
Bakayanda kuti baume mapenaauti.
Joongola nguwasanguna kuya mugoolo.
Inkuku yakanywisya biyo bbola yomwe.
Mpoonya ono cakasika ciindi cakuti inkuku ayalo ijate bbola mugoolo.
Njoongola wakiibbakela bbola akunywisya.
Joongola wakanyunya akunywisya.Joongola wakayuumya mutwe bbola akunywisya.
Eelyo joongola antoomwe wakanywisya magoolo osanwe.
Nkuku yakanyema akaambo kakuzundwa.
Yakazundwa cibyaabi.
Joongola wakagwetemuka kuseka mweenzinyina akaambo kambuli mbwaakalikulibonya ameso.
Yakanyema Nkuku mpoonya yakajulamulomo akumumena joongola.
Nkuku mbuli mbuyakali kweenda kuya kumunzi, bakaswaangana abanyina joongola.
“Sena wamubona mwanaangu joongola?” bakabuzya banyina.
Inkuku kunyina nciyakaamba nociba comwe.
Kabacili antoomwe banyina joongola bakamvwa kajwi kasyoonto kakalilakuti, “Amundigwasye baama!” Banyina joongola bakazibauka koonsekoonse cakubikkila maanu.
Kajwi kakali kulimvwisya kuzwida mwida lyankuku.
“Belesya nguzu zyako zyandeene mwanaangu!” Bakamponzomoka banyina joongola.
Majoongola alabamba kanunko kamwi kaya kabi alimwi akupa kubija mukanwa.
Inkuku yakatalika kumvwa bubi, kumvundaukwa kumoyo.
Inkuku limwi yakatimfuka, “vuuu,” mpoonya yamena alimwi akuswida.
Alimwi yakakola alimwi yakeesyamuka, utesyeee!
Joongola lyakalikusesemya!
Kamunyongana kanunko, takali kakusobanina pe.
Yakakola nkuku kusikila liwi yakola joongola kuzwa mwida.
Banyina joongola alimwi amwanabakasweemuka selelele kutanta mucisamu akuyuba.
Kuzwa ciindi eeco, majoongola alimwi ankuku tazilyatani.
Toonse tulizyi kuti muzobvu ulaa mubombo mulamfu.
Pele kumatalikilo, mubombo wakali mufwaafwi uneneede.
Nakazyalwa mwana wa muzobvu, Singunzuunzu.
Wakali a mubuzyo kumunyama uli oonse.
Wakagambwa, wakakankamana kubona kulampa kwa Indyabuluba.
Singunzuuzu wakabuzya, "Nkaambo nzi alaamukosi mulamfu?"
Singunzuuzu wakakankamana naa kabona Cipembele.
Wakabuzya kuti, "Nkaambonzi lwija lwako lulabosha kumbele?."
Singunzuuzu wakakankamana naa kabona Chivubwe.
Mpoona wakamubuzya kuti, "Nkaambonzi ulaameso asalala mbuli mulilo?"
Alimwi wakakankamana naa kabona Ciwena.
Singuzuuzu wakubuzya, "Ino Ciwena ulyanzi mangolezya?"
"Malweza, utakainduluki kubuzya mubuzya oyo," Mbubaamulaya banyina.
Singunzuunzu wakasosoloka katyompendwe.
Pele Cikwaangala ucenjende cakufwambaana fwambaana wakaambila mwana a muzobvu, "Kondiccilila kumulonga nkakutondezye cilalilo caciwena."
Mpoona mwana wamuzobvu wakatobela Cikwaangala kumungwenyu kuya kumulonga.
Mwana wa muzobvu wakapenauna matete kunkomwe yamulonga.
Wakalanga mumeenda.
"Ino Ciwena ulukuli?"
"Wabonwa, " lyakamujuzya Ibwe lyakali ankomwe ya mulonga.
Singunzuunzu wakingula, "Ndabonwa ndaaye."
Singunzuunzu wakabuzya, 'Ino Ciwena ulalila nzi?
'.
"Kotama ndi kwaambile," lyakaingula Ibwe.
"Kotama, kotaminsya."
"Mwana wa muzobvu, Singunzuunzu waka kotaminsya limwi."
"Kwacha!"
Mpemo yakajatwa amemo ya Ciwena.
"Wacibona!
Sunu alaba cilalilo caciwena."
Wakaamba Cikwaangala.
Singunzuunzzu wakakkala ansi.
Akutalika kukwela, akukwela canguzu kapati.
Pele Ciwena wajatisya.
Mbube mpemo yamuzobvu yaka landamula, akulandamuka akulandamukilalyo."Bboo!"
Wakawida ansi.
Abukali bwa kwiilala cilalilo, Ciwena wakaswemukila mumeenda.
Mwana wa muzobvu wakailanga mpemo yakwe.
Pele takaibona nkoyali kugolele.
Mpemo yakwe yakali ndamfu kapati cakuti wakali kukonzya kucela micelo mumasamu malamfu.
Alimwi wakacikozya kulitila meenda amubili woonse izuba nolitwa mwaaba.
Kusika sunu, bazobvu boonse balaa mibombo milamfu yanseba.
Muzovwu omwe uunka kukunywa meenda.
Indyabuluba zyobilo zyuunka kukunywa meenda.
Banyati botatwe abayuni bone baunka kukunywa meenda.
Basyaambololo bosanwe abamunjile bali cisambomwe baunka kukunywa meenda.
Bacibize balilusele balundukila kumeenda.
Bacula bali ciloba answi zyili fwuka zyilayamba mumeenda.
Syuumbwa omwe ulavwuluma.
Awalo uyanda kunywa meenda.
Ino nguni uyoowa syuumbwa?
Muzovwu omwe unywa meenda asyuumbwa.
Izyina lyangu ndime Simozo.
Ndijisi beenzuma bone.
Mazyina aabo ngaaya: Zuze, Silumesi, Sililo a Mweemba.
Mbuli mbomuzyi kalekuti muntu amuntuulijisi cintu ncayandisya kucita kapati bubuumi bwakwe.
Zuze ulauyanda musobano wabbola citaambiki.
Silumesi mwana musankwa kudubbwida mumeenda malamfwu.
Sililo awalo ukkomanina kapati cisobano cakalaambe.
Musobano kanji-kanji ucitika ciindi camasikunokuli mwezi.
Mweemba walo uyandisya kubala.
Ino muyeeya kuti mebo ncisobano nzi nceyandisya?
Mebo ndilayandisya kucita kufwumbwa ceeco beenzuma ncobayanda kucita.
Mubbola ndajanika.
Akube kukudubbwida, nkweli.
Kalaambe, tacaambwi.
Ikubala, mukwesu.
Eelyo aboobo kwiina nkwezulilwa, tandikwe ndaba.
Kwaboola Zuze, ndimubbola.
Ndasika kuli Silumesi, nkudubbwida.
Mwaleta Sililo, ndimukalaambe.
Waita ayebo, sunu sena ncisobano nzincoyandisya kapati?
Ndasika kuli Silumesi, nkudubbwida.
Mwaleta Sililo, ndimukalaambe.
Waitwa ayebo, sunu, sena ncisobano nzi ncoyandisisya kapati?
Boola tuume bbola.
Boola tutubbwide.
Boola tusobane kalaambe.
Langa waindwa, boola tubale antoomwe!
Selemengi ulabayanda bakaaze.
Kuli bakaaze banji kuŋanda yakwe.
Selemengi ulijisi kaaze omwe usiya.
Ooyu kaaze ulalya nyama nji kapati.
Selemengi ulijisi kaaze omwe uneneede.
Ooyu kaaze ulalya kufwumbwa cintu.
Kaaze watatu watanta mucisamu.
Ooyu kaaze wapatila mucisamu.
Selemengi watanta mucisamu kuti abweze kaaze wakwe.
Awalo wapatila mucisamu, kumwi kajisi kaaze wakwe.
Banyina Selemengi bamugwasya kuseluka.
Selemengi ulijisi bakaaze bobilo batolo.
Bakaaze aaba baloona buzuba boonse.
Selemengi ulaa bakaaze botatwe bankutwe.
Balajata mbeba munkikini busiku boonse.
Selemengi ulijisi mubwa omwe.
Izyina lyakwe ngu Lirafi.
Lirafi tajisi beenzyinyina.
Takkomene pe.
Bakaaze ba Selemengi tabamuyandi Lirafi.
Balamutanda muŋanda.
Lirafi ulatija akuyuba.
Selemengi ulamulangaula Lirafi ukumujosya kuŋanda.
Bakaaze tabakkomani.
Tabayandi kumubona alimwi Lirafi.
Ino Selemengi uliji bakaaze bongaye antoomwe?
Ulijisi bakaaze bali lusele.
Ino selemengi ulaa babwa bongaye?
Ujisi mubwa omwe.
Sena uli kuli Lirafi lino?
Mbukaaniinga!
Kale-kale kwakali mpulazi nsyoonto mufwaafwi amunzi musyoonto.
Mumunzi oomu, kwakali kukkala kana kankuku kaitwa kuti Dezi.
Bumwi buzuba, nkiinga Dezi kakati, "Ndaakukomena,ndiyanda kuya kuuluka mujulu mumulengalenga."
Nozyakamvwa boobo, zyoonse nkuku zyakakaseka.
Zyakaamba zyakati, "Yebo ulinyongene, tatucisobani anduwe pe."
"Dezi, toonse tulakonzya kubbakamuna mababa pele nkuku tazyicikonzyi kuuluka," banyina bakamwaambila.
Dezi kunyina naakatyompwa.
Mazuba oonse wakaliisya kubbakamuna mababa.
Bbaku, bbaku, bbaku, wakali kulibbakamuna pesi kunyina naakali kuuluka!
Naakali kuliyiisya kuuluka, wakali kweezyeezya kauluka kumwi kalanga nkuku ansi.
Wakali kweezyeezya kauluka mujulu kwiimpana atumembya atumpye.
"Kkwe, kkwe, kkwe!"
bakagambwe kabati, "Nkuku yuuluka!"
Bbaku, bbaku, bbaku!
Mazuba oonse wakali kubbakamuna mababa.
Wakali kunyamuka mujulu akuwa ansi alimwi.
"Taakwe netiikacikonzye kuuluka pe!"
Dezi wakaambila banyina kumwi kalila.
"Zyililuzi nkuku zyaamba kuti takukonzyi kuuluka."
"Dezi, ulaandene kunkuku zyimbi.
Tazyiyandi kuluuka mbuli nduwe!
Inga wacikonzya," banyina bakaamba."
Buzuba bwakatobela Dezi wakatanta atala aciluli cangaanda cankuku akulibbakumuna mababa akulibbakumuna alimwi..
Bam!
Nkuku zyimbi zyakaseka kapati.
"Kkoo, kkoo, kkoo!
Twali kukwaambila!
Swebo tatuuluki!"
Pesi buzuba bwakacilila wakatantisya mujulu kapati, kujulu kwini kwacaanda cankuku.
Bbaku, bbaku, bbaku!
Dezi wakabbakamuna mababa akwe.
Wakauluka kuya mujulu kabbakamuna mababa akwe.
Wakazumanana kuuluka!
Muwo wakamugwasya kuulukisya kuya mujulu.
Tumembya atumpye katuti, "Cilagambya!
Nkuku kuuluka!"
Ankuku zyimbi zyakayanda kuba mbuli nguwe.
Zyakaamba, "Ma Dezi, ulicigambyo!"
Hamisi uyandika yunifoomu yakusama kucikolo.
Aboobo bausyi bakanyamuka antoomwe anguwe kumutola kumaaketi kuti bakaakumuulile.
Eelyo kabataninga akusika akulaale, kabacili munzila kulamfu akumaaketi, Hamisi wakabona mwanamusankwa umwi wakasamide shaati libotu.
"Gwi!
Kubota shaati eliya basa," wakaamba mumoyo wakwe.
"Nicalimbocicitwa ambebo nkeba a shaati libotu mbuleeliya lisamide musankwa uuya," wakazumanana kuyeeya mukati mumizeezo yakwe.
"Amulange, usambala mashaati aandeene," wakaamba Hamisi.
"Ndamukomba kakaachu bataata,  amunduulile lyomwe biyo."
"Utasobani, cintu cipati ciyandika kwacino ciindi ngu yunifoomu ulikke," bakakosola bausyi.
"Ndijisi biyo mali masyoonto akuula yunifoomu yako  kwamana," bakazumana bausyi.
Mukubaacoolwe, kwakajanika cheenji ciindi bausyi nibakamanizya kubbadelela yunifoomu yakwe.
"Kwacaala mali aakwana kuuzya shaati alimwi!"
bakayeeya bausyi.
"Ino ulaacoolwe sunu Hamisi!"
bakazumanana bausyi.
Inoono chita naandili shaati ndyatiisale?
Nkuku aJongola bakali balongwe.
Bakaunka kusobana bbola lya maulu.
Nkuku njiyakali kujata bbola mu goolo.
Jongola lya kanywisya bbola.
Nkuku yakacimwa.
Nkuku yakalimena Jongola.
Nkuku yakaswangana abanyina Jongola.
Ijongola lyakalila mwida lyankuku, "Amundigwasye baama.
Ndamenwa."
Nkuku yakaciswa nkambo Jongola tilyakamvwika kabotu.
Nkuku yakaliluka Jongola.
Ijongola lyakatija.
Nkuku aJongola bakaba basinkondonyina.
Mbukaaniinga!
Kale-kale, boonse banyama taakwe nobakajisi maulu.
Bakali kukalaba biya.
Bantu balikke mbobakajisi maulu mwami Maguru ngaakabapa.
Bumwi buzuba mwami Maguru wakayeeya kupa maulu kubanyama boonse.
Wakeenda kuzinguluka munzi kayaabwaambilizya kubelesya ntolompita.
Wakali kuyanda kuti boonse banyama kabeenda.
Banyama bakkomana kapati nobakomvwa kuti bayakupegwa maulu.
Aumwi munyama wakayanda kubaa maulu kutegwa keenda akulunduka.
Banyama bakaimba akukwisula micila.
Bamwi bakavwupaula mababa abo.
Bakabungana muswaangano kwaambaula mbocakali ciyumu kukalaba.
Bulongo bwakalil kubacubbula mwida.
Maulu ayakubagwasya kuti kabaimikila abubona kulaale mbuli bacita bantu.
Nobwakasika buzuba, banyama bakakalaba kuya kuŋanda yamwami Maguru kuti bakabweze maulu.
Ndyabuluba, basyuumbwa, bazovwu, basulwe, baciwena kubikkilizya abayumi bakandandama akulindila kuti bapegwe maulu.
Munyana omwe-omwe wakapegwa maulu one.
Ono balo bayuni bakapegwa maulu obilo-obilo.
Banyama bakaboneka bwaandeene.
Bamwi bakazyana mulutangalo.
Bambi bakabaa buyumu-yumu aboobo bakali kuwa nobakali kweenda.
Banyama bakeenda kabayaabuzinguluka munzi kunyomenezya bantu.
Boonse banyama bakati, "Kunyina notuya kukalaba alimwi."
Munyama wakali wamamanino mumundando lyakali Jongola.
Mwami Maguru wakabuzya Jongola kati, "Sena kuli bambi banyama bakutobela?"
"Peepe.
Ndili wamamanino," Jongola lyakavwiila.
Maguru wakayeeya akwaamba kati, "Kuti naa kunyina bambi, ino ndilacita buti amaulu aaya acaala?"
Mpoona Maguru wakapa Jongola maulu oonse akaceede.
Jongola lyakakkomana nkaambo lyakabaa maulu manji.
"Ndinikweendesya kwiinda boonse banyama," oobu mbolyakayeeya Jongola.
Mbolyakazwida biyo Jongola, Nzoka yakaboola kuŋanda ya Maguru.
"Amundipe maulu andime mwami," Nzoka yakalomba.
"Ndaapa kale maulu oonse.
Ino walikuli yawe?"
oobu mbwaakabuzya mwami Maguru.
"Ndoonenena," Nzoka yakavwiila.
Maguru wakayandaula muŋanda yakwe kuti naa kwakalisyeede maulu.
Ono kunyina angaakaajana.
Maguru wakazwa anze akuti, "Cabija onzoka.
Kunyina maulu asyeede."
Inzoka yakacuta buyo kuya kung'anda kainyina amaulu.
Kuzwa buzuba oobo, Nzoka tayoonesyi.
Lyoonse yalo ilindila ciindi cabili cakupegwa maulu.
Aaba mbaa Agnes.
Mbayi bangu.
Ba Agnes beenzya nkoli.
Ooyu ngu Metobo.Ngonguwe ngweyandisyaalibasiluzyibo bakusala nyimbozyamuluwo.
Metobo ulaapenzi  lyameso.
Ooyu ngu Moraa.Ngusimukobomamubusena mondikkala.Moraa mmulimi.
Moraa ngu cuumbutwi.
Ooyu ngu Osero.Nguinda kuuma bbola kucikolo cesu.
Osero tajisi manza.Pesi ulanywisya  mabbola manjimukabunga kesu.
Kale-kale, kwakali musimbi wazyina lya Kalabushe.
Ooyu musimbi wakali kwaambaulisya.
Banyina bakamulaya kuti atanikwaambaulisyi, pele walo tanaakaswiilila.
Bumwi buzuba, musyoonto wabanyina wakaciswa.
Mukaintu ooyu, wakali kukkala kudindi lyakali kutalaa munzi.
Banyina Kalabushe bakajisi bubi buzuba oobo.
Aboobo kwakalisiide kale banyina nibakamutuma kuti atole cakulya mumusyoonto wabo wakacisidwe.
Katola cakulya, Kalabushe wakaswaanya Samusoni.
Samusoni wakali suntwe wakasanduka kuba muntu.
Suntwe wakabuzya ncaakabwezede Kalabushe.
"Ndijisi nyama, mai, amukupa," Kalabushe wakavwiila.
Banyina Kalabushe bakali mucenjezyede kuti taakeelede kwaamba ncaakayumwide.
Kalabushe wakaambila Suntwe kuti musyoonto wabanyina wakalicidwe.
Abaabo, wakali kutola cakulya.
Suntwe wakalunduka cakufwambaana kuya kubasyoonto babanyina Kalabushe.
Naakasika, wakamena mulwazi akulivwumba payi lyamulwazi.
Naakasika Kalabushe, kwakaluumwine amunzi.
Wakaunka mung'anda akwiita, "Baama, muli kuli?"
Taakalimvwa jwi lyabanyina basyoonto.
Mpoona wakaunka kuzyuli nkobakali koona.
Wakagambwa kubona muntu wakavwumbidwe payi mpati.
"Baama, ino nkaambo nzi matwi aanu sunu mapati?"
Kalabushe wakabuzya.
Suntwe wakavwiila kunsi kwapayi kati, "Kutegwa ndikumvwisisisye."
Kalabushe wakabuzya alimwi kati, "Baama, ino meso aanu akomena buti sunu?"
Suntwe wakati, "Kutegwa ndikubonesesye."
Kalabushe wakabuzya camamanino, "Ino baama, mulomo wanu wakomena buti sunu?"
Suntwe wakati, "Kutegwa ndicikonzye kukulya."
Mpoona Suntwe wakasotoka kuzwa mubulo akumena Kalabushe.
Akaambo kakuti Kalabushe wakali mukanazi, wakazumanana kwaambaula mwida lyasuntwe.
Wakabuzya mibuzyo minji.
Kumamanino aamibuzyo eeyi, Suntwe wakakatazyigwa, mpoona wakayeeya kuti amuswe.
Musimbi ooyu a mwana okwabo abanyina bakafwutulwaa basimunzi.
Kuzwa buzuba oobo Kalabushe wakaleka kwaambaula makani manji kubantu mbatazyi.
Aaba mbaa Agness.
Mbayi bangu.
Ba Agness beenzya nkoli.
Ooyu ngu Mutobo.
Ngonguwe ngweyandisya ali basiluzyibo lwanyimbo zyamuluwo.
Mutobo ulaa penzi lyameso.
Ooyu ngu Moliya.
Ngusimukoboma mubusena mondikkala.
Moliya mulimi.
Moliya ulaa buyumu-yumu kumvwa matwi.
Ooyu ngu Oselo.
Nguutwiinda kuuma bbola acikolo cesu.
Oselo tajisi manza.
Pesi ulanywisya mabbola manji mukabunga kesu.
Heeeee!
Kuli ŋombe mbotu amunzi.
Ijisi biyo lwija lomwe, taijisi mucila pe.
Ilineneede alimwi ilaanda mpati.
Eeyi ŋombe ilaa nguzu.
Mweembezi ulaiyandisya ŋombe eeyi.
Kuti ŋombe zyimbi kazyicela, eeyi yalo icela yolikke.
Eeyi ŋombe njilwani.
Zyimbi ŋombe zyilaisiya yolikke.
Kuti wajana ŋombe yamusyobo ooyu, inga watyani?
Tingi  wakalikukkala mumunzi   abaneene bakwe
Bumwi  buzuba kwakasika basilumamba mumunzi.
Tingi  aba baneene bakwe bakatija kuzwa mumunzi.
Bakayuba  mushokwe limwi kwasiya.
Basilumamba  bakajoka alimwi kumunzi ooye.
Baneene  bakamusisa Tingi kunsi amatuvwu.
Uumwi  wabasilumamba wakalyata aakali Tingi, peele Tingi wakaumuna wiii.
Nobakaunka  basilumamba, Tingi abaneene bakayubuluka.
Mukaumuumu bakasobelela kuya kumaanda
Mweenzuma wakandipa nyabo kuzwa mumuunda wakwe.
Ndasyanga nyabo mubulongo.
Nyabo ilamena mubulongo.
Cisyango canyabo cilakomena kuya mujulu.
Miyanda iya ansi.
Nyabo eeyi ilasyuuka atalaa bulongo.
Nyabo ilakomena.
Ilazumanana kukomena.
Ndilasyanga nyabo zyinji alimwi.
Eezyi zyisyango zyilakomena.
Zyilazumanana kukomena.
Mpoona zyilabikka mpondo zyanyabo.
Zyisyango zyilakomena kuya mujulu akuzambaila bwaanda bwaŋanda yokwesu.
Ndilabwezelela mpondo zyanyabo zyijisi nyabo zyiyumu.
Ndilazyibungika nyabo kuzwa mumpondo.
Ndilajika nyabo avwanyisi uusalala amicelo inunkila.
Ezyi nyabo zyalibamba ikuligwa.
Mumunzi mwaakali kukkala Chimuka kwakali bbaasi lyomwe biyo.
Eeli bbaasi lyakali lyamubala wabbuluu.
Lyakali kusabila kapati.
Bumwi buzuba banyina Chimuka bakati, "Cifwumo tuyakuunka kudolopo tukaakuule yunifoomu yako yakucikolo."
Chimuka wakakkomana kapati.
Akaambo kakuti bayakubelesya bbaasi lyabbuluu.
Busiku oobu kunyina naakoona ŋonzi pe.
Chimuka wakasamide kale ciindi banyina nibakaboola kuti bamubusye mafwumo-fwumo.
Chimuka abanyina bakanyamuka akuunka kucitisyini camabbaasi.
Bakalilindila bbaasi eeli lipati lyabbuluu.
Pele mukubula coolwe, bbaasi taakwe nilyakaboola.
Abambi bantu bakasika acitisyini camabbaasi.
Bakatongooka akaambo kakuti bbaasi lyakamuka kusika.
"Sena bbaasi lyatusiya na?"
bakabuzya.
Chimuka wakanyongana mumizeezo.
"Tatutiiikonzye kuunka kudolopo.
Tanditiicikonzye kuula yunifoomu yangu sunu," wakayeeya.
Bamwi bantu nibakakatala kulindila, bakajokela mwabo-mwabo.
Pele Chimuka wakalila akukaka kuunka kuŋanda.
Banyina bakamuyumya-yumya kabati, "Tulalindila kwaciindi cisyoonto biyo."
Mpobatayeeyeli, bakamvwa coongo.
Bakakabona kasuko mujulu.
Bbaasi lyaboola!
Bbaasi lyakaboola tiilyakali lyabbuluu pe.
Lyakalikusubila alimwi lyakali lisyoonto.
Bantu bakali kulindilila bakalilanga biyo bbaasi.
Kwiina nibakatanta mubbaasi.
"Amunjile!
Amunjile!
Amunjile!
Amunjile!"
Wakaponzomoka kwiita bantu dulaiva.
"Twamuka kapati sunu," wakaamba dulaiva.
Chimuka abanyina mbubakasaanguna kunjila.
Kufwambaana bantu boonse bakanjila mubbaasi eeli lisyoonto lisubila.
Chimuka naakasondela awindo, wakabona bantu banji kapati acitisyini.
Alimwi bantu banji bakali kulunduka kuti abalo bakkwele bbaasi pesi bakajanika bamuka.
Bbaasi lyakazwide kale.
Eelyo aboobo bbaasi eeli lyakanyamuka kutalika kuunka kudolopo.
"Ino bbaasi lipati lyabbuluu lilikuli?"
bakabuzya banyina Chimuka.
"Lilifwide," wakamvwiila dulaiva.
"Tujisi bubi kulibamba.
Cifwumo liyakuboola," wakayungizya dulaiva.
Chimuka wakanyina andaba kumusyobo wabbaasi.
Wakanyina abubi kubupati bwandilyo.
Wakalikkomene nkaambo bbaasi eeli lyakalikuya kudolopo.
Ooyu ngu Simunyewu.
Simunyewu ulasobana.
Simunyewu usobana bbola.
Simunyewu wasama mabbusu.
Simunyewu ulya deede.
Simunyewu wajana Kaaze.
Balangana a Kaaze.
Simunyewu a Kaaze mucisamu.
Kaaze wawa mucisamu.
Kaaze watija.
Simunyewu waseluka mucisamu.
Simunyewu wanjila syokwe.
Syokwe lyapya.
Simunyewu uzima mulilo.
Simunyewu uyaka ng’anda.
Mu Zovu waboola.
Simunyewu waluma mu Zovu.
Wawa mu Zovu!
Simunyewu wanjila mung’anda.
Kaindi, kwakali mwami wakali kwiitwa kuti Kayanja.
Mwami ooyu, wakali kukkala mung'anda yabwami.
Wakalikukkala amukaintu wakwe alimwi amwana musimbi wazyina lya Apenyo.
Apenyo wakali musimbi mubotu kapati.
Kufwumbwa mwaalumi wakali kuyanda kumukwata.
Ono mwami wakaitila lubono lunji lwakubbadela kulukwato lwa mwanaakwe.
Munsimunsi ang'anda yamwami Kayanja kwakali kukkala mwami uumbi.
Ooyu, wakali kwiitwa kuti Aludah Mukando.
Bakali kumwiita kuti 'Mukando' nkaambo ooko nkwaakali kukkala, boonse bakali kumulemeka.
Wakali mukali kuli baabo batakali kumuteelela.
Tiikwalina inda ciindi cilamfwu bamuka Aludah kabafwide.
Bakafwa kubulwazi bwatuntumaanzi.
Aboobo mwami wakali kuyanda kukwata mukaintu umbi.
Mwami Aludah, wakaunka ku mwami Kayanja kukubbadela lubono lwalukwato kumwanaa mwami.
Ooyu Aludah wakalineneede kapati alimwi kali kale mubucembele bwakwe.
Nobakali kwaambauzyanya mweelwe walubono balombwana aaba, Kakembo wakalikumvwa nzyobakali kwaamba.
Ooyu Kakembo wakali mubelesi mung'anda ya mwami.
Ono Kakembo, bakali kumvwana kapati a Apenyo.
Mwami Aludah wakazumina kupa cisela calubono lwakwe kumwami Kayanja.
Wakasanganya a nyeleti yalo yakali kucita cibeela calubono lwalukwato.
Kulibambila kwabwiinga bwa mwami Aludah a Apenyo kwakali kwakusisikizya.
Mwami wakalizyi kuti mwanaakwe inga taacikkomanina pe.
Kwakasyeede mwezi omwe kuti bwiinga bucitwe.
Kakembo wakaunka kuli Apenyo.
"Ooyandwa omwanaa mwami, bauso bakubambila mucado a Mwami Aludah.
Mucado ooyu uyakuba mvwiki iboola," mbwaakaamba oobu Kakembo.
Apenyo wakanyandwa kapati cakuti kumatalikilo,  tanaakazyi acakucita.
Mpoona wakayeeya boobu, "Kunyina neyakukwatwa kumwami Aludah.
Oobuya mbwaneneede alimwi mudaala.
Kunyina!
Ndeelede kufwambaana kuya kuli Trevor ndibone ncanga wacita nokutana ba kumuka."
Trevor wakali musankwa wakali mulongwe wa Apenyo.
Nokwakasiya buzuba mbubwena oobo, Apenyo wakaloboka.
Wakazwa mung'anda yabwami.
Nobakazyiba nkwaakali kuya bausyi, nobakanyema kapati.
Apeyo wakatija, ngooyo waakwiinda muloonde amucisaka cisiya.
Wakainda atala amabwe amuzivwuna limwi waakusika kuli Trevor wakwe.
Naakasika ang'anda ya Trevor, wakali katede alimwi wakali aanzala a nyota.
"Omuyandwa wangu, nkaambo nzi ncoolunduka kuzwa kulaale ooko olikke ciindi camasiku?"
wakabuzya Trevor.
Wakamuletela meenda akunywa mpoona wamuleka wapumuna.
Trevor wakaalilwa kukkala ciindi naakalikulindila Apenyo kuti abandike.
"Omwanaa mwami, ncinzi capenzya?"
Trevor wakabuzya.
Apenyo wakayoya mpoona kauside wakati, "Bataata bayanda kundikwasya ku Mwami Aludah Mukando.
Inga tiindakwatwa kumunene uulya mubi pee.
Trevor,  ndiyanda kukwatwa kulinduwe nokuba kuti ulimucete.
Ndililibambilide kupenga andiwe.
Ndilakuyanda kapati."
"Langa, omwanaa mwami, nsejisi lubono lwakubbabela kulukwato lwako.
Ulizyi kuti ndimusankwa mucete," Trevor wakalilizyaanya.
Apenyo wakati, "Ndizyi oobo, ono kuuli ndiwe buyo nkwenga ndakwatwa."
Apenyo wakayeeya kwakaindi kaniini, mpoona wakati, "Katuya kuli Kategga, mukkwasuzyi wamato.
Kategga ulatuzabusyizya kutalaa mulonga kutegwa tutije abalo bataata batakatujani."
Kucilawo camwami, mwami Kayanja wakazyiba kuti Apenyo watija.
Wakaambila bantu bakwe kuti bamuyandaule kuzinguluka munzi woonse.
Bakapaso, abamasibbuku abantu boonse bamumunzi bakamuyandaula pele taakwe nobakamujana Apenyo.
Bakajokela buyo kumwami akuyakumwaambila kuti kunyina nkobakamubona Apenyo.
"Ani amuunke musyokwe mukamuyandaule," mwami wakalailila.
Mwami wakanyema kapati.
Apenyo a Trevor kabavwaka kuya kumulonga.
Makumbi aasiya akabungana kujulu.
Imvwula mpati yalimunsimunsi akuwa.
Kategga sikukwasula mato wakalikukobeka bwato bwakwe nobakasika ba Apenyo a Trevor.
Trevor wakabuzya Kategga kuti abazabusye.
Kategga wakakaka kumwi kapandulula kuti imvwula yakalikuboola yakalikukonzya kuleta ntenda.
Trevor wakasinikizya Kategga akumupandulwida ncobakeelede kuzabukila ciindi ncicona eeco.
Mpoona wakanjizya kwaanza munkomo akugusya mali kuti ape Kategga.
Naakamvwa caano cabo akubona mali, Kategga wakaba abuusu akubamvwida luse.
Wakazumina kubazabusya nokuba kuti julu tiilyakali kabotu.
Kategga wakakwela bwato munsi aankomwe akubaambila kuti batante.
Mpoona wakabweza nkwasu yakwe akutalika kukwasula.
Ciindi Mwami Kayanja a Mwami Aludah nobakasika kumulonga,  bakabona bantu botatwe mubwato.
Bakazyiba kuti Apenyo a Trevor batija.
Imvwula mpati yamuwo yakatalika kuwa.
Bwato bwakatalika kuzungaana.
Kategga taakacili kukonzya kunyona bwato.
Mwami Kayanja wakoompolola kati, "Apenyo!
Joka kaka!
Ndakulekelela alimwi kunyina neya kukusubula naba Trevor pe."
Ono kwakaba kumuka.
Bwato bwakabbindamuka a bantu botatwe bakali mubwato bakasoogwa mumeenda.
Boonse bakanyikila akunywida.
Kuzwa buzuba oobo,  kufwumbwa muntu munyika ya Mwami Kayanja wakali kukwata ooyo ngwayanda, abe muvwubi naba mucete.
Zama ulibambila kuya kucikolo.
Bausyi bajika ceele camafwumofwumo.
"Baama balizyi kujika ceele cibotu!"
wakaamba Zama.
Ceele cimupa nguzu zyamucikolo Zama.
Ceele cabizwa.
Bataata babikka mabisi.
"Taata,  njeya kuti muceele kuciyandika cuka," Zama wakaamba.
"Ceele ncobajika baama ncibotu kwiinda ncobajika bataata," Zama mbwaakayeeya.
"Taata,  ndicilomba cuka," Zama wakavwiyavwiya.
Bausyi Zama bakamupa cuka imwi.
"Mmu!
Taata.
Mwabikka munyo munji muceele!"
"Taata,  ino baama baboola lili?"
Zama wakabuzya.
Mwakali mu Nsabata masikati a ciindi inzuba mpolitwida mwaaba mukati mumwezi wa Nalupale.
Baama bakati kuli Ncimunya, Mutinta alimwi a Luyando, "Amuzwe muunke mukasobane."
"Tandiyandi kubona mwana a muntu munsi lyangu aawa."
Twakazwa mung'nda.
Mukufwambaana-fwambaana muzeezo wakasika kuli Luyando nkabela wakati kubeenzinyina,  "Atweende ku mulonga.
Kuli kawo kabotu katontola okuya."
"Mwaluba kuti bakakasya kusobanina mumeenda baama," wakaibaluka Nchimunya.
"Kwiina notutiikadubbwide pe," Awalo Luyando wakazumana mumuzeezo.
"Tuyakusobaninia biyo munsi ameenda mucimvule."
Nokubaboobo ceelene biyo nokuba kuti mwasobanina mucimvwile, mujungusi amasamu mapati, mumbembelekwa amulonga kupya ncimwi biyo kulapya.
Mukuyandisisya kuti tuntontwedwe, limwi twakaya nkotusamununa masikeeti nkabela amashaati pele kupya cakali biyo mbubonya.
Twakaleleenzya mauleesu mukati mumeenda katukkede ankomwe yamulonga kucita kuti tujane kulitontozya.
Mpoona aawa amusobano wakusansilana meenda wakabbuka akati kesu eelyo mukaindi kasyoonto biyo twakateta mubili woonse.
Cisobano cakalibonya kukwelelezya mumizeenzo yaba Nchimunya.
"Nobasimbi," wakaita cakutonkomana Muntita.
"Atwaanjile biyo meenda aaya."
Eelyo twakalinyika alimwi akulinyika cakuti twakaluba akuluba kulanga ciindi.
Izuba lyakaselemuka, lyakamulomba moombe nkabela kwatalika akulimvisya kutontontola.
Eeci ciindi amputwaakabibikkide zyisani zyesu twajanika twaluba akuluba.
Twakati mujungusi aazyisamu, taaku, ikuti musyokwe taaku.
Yandaule-yandaule, zinguluke-zinguluke koonse koonse kunyina, meso pyu!
Eelyo katujisi kutyompokelwa mumizeezo yesu,  twakabona ng'ombe kazicela mumbembelekwa amulonga.
"Amulange ngo'mbe iiya iisiya.
Ino ncinzi eciya ncoyinyeela mumulomo?"
"Ilya duba lisubila?"
wakamvwiila Luyando.
Mutinta naakalangisisya wakati, "Neepe, taliliduba liya ndoyilya ng'ombe iiya.
Ilya shaati lyako yawe!"
Twakalanga iimbi ngo'mbe alimwi yakali kunyeela cimwi cintu cakalikulibonya mumubala wacikambwe bbulu.
"Nisikeeti yangu iiya!"
wakapozomoka Nchimunya.
Twakajokela kumunzi katusamide biyo twakusi katubimba mpeyo.
Pele kubimba ooku tiikwakali biyo kwakuntontola pe, pele nkubikkilizya akaambo kakuti zyisani zyesu zyakaligwa Ng'ombe.
Twakalila aumwi paakabede kuti Ng'ombe zyakalya zyakusama zyesu.
Inoono kumunzi ooko nitwakasika, sena cilaambwa?
Inga batushoma baama?
Mwanaani?
Twakakaundaulwa ncotutaningaumindwe.
Twakati "Mpee!"
Tatukaciindululi.
Bantu boonse balizyi kuti muzovwu ulaa mpemo ndamfwu.
Pele kale-kale, mpemo yamuzovwu yakali mfwaafwi ineneede.
Yakali mbuli bbusu kubusyu bwanzovwu.
Bumwi buzuba, kazovwu kakazyalwa.
Kakali kacenjezu akuyandisya kuzyiba zyintu zyoonse.
Kakalijisi mubuzyo kubanyama boonse.
Kakalikunga kalabuzya-buzya kucinyama cili coonse ncikabona kujatikizya bube bwazyintu.
Nikakabona ndyabuluba, kakanyongana mumizeezo yankako.
Limwi kakabuzya kakati, "Ino kayi nkaambo nzi yebo olikke mukosi wako mulamfwu boobo?"
Kakacigambidwe kubulamfwu bwamukosi wandyabuluba, meso aankako akayaana alimwi amunyama utegwa cipembele.
Kakamubuzya awalo kakati, "Ino kayi yebo lwija lwako lubosya buti boobu?"
Nkaako kakaakulijana kuli civwubwe.
Nkabela awalo kakamubuzya, "Ino ncinzi yebo meso aako ncaasubila pyu mbuli bulowa?"
Nikakabona ciwena, kakabuzya banyina.
"Ino ciwena ulya nzi masiku?"
"Otusabila!"
banyina bakavwiila cabukali.
"Ugole mpoona aawo.
Tauli mubuzyo ngonga wandibuzya ooyo peepe."
Kamvwe boobu, kazovwu kakazwa akuunka kakanyemede kapati.
Mukulaba kwaliso, muyumi cikwaangala wakaselemuka akukanana kukazovwu kati, "Konditobela, atweende kumulonga kwalo ooko nkoyakubona ciwena ncalya."
Kayi bansiku bakaamba kale kuti, "Libonene ameso kuluudwa cilakatazya."
Kakunyina akusowa ciindi, kazovwu kakamutobela cikwaangala kumulonga.
Kasike kumulonga, kakainda mumatete akwiimikila kunkomwe yamulonya.
Nikakalanga mumeenda, kakabuzya kakati, "Ndiyanda kulibonena sunu.
Ino ciwena uli kuli?"
"Muli buti?"
Lyakalimvwisya jwi kuzwa mumundomba wabbwe mumona mumulonga.
"Tuli kabotu," kazovwu kakavwiila.
"Amundaambile buzuba bwasunu kuti ciwena ulya nzi masiku?"
"Nkaambo kaniini aako.
Utabi nopenga mumoyo wako.
Okuno nkooboola makami ulaajana akwaazyiba mbuli mbwaabede," lyakaamba jwi mumwala wabbwe.
"Nkooko koswena munsi-munsi kucita kuti ubonesesye."
Mbukakatii ndaswena, kakataninga akuyeeya, "Jwii!"
Cajata cipanela.
Kwakaba kumuka.
Mpemo yoonse yakazovwu yakabbila myoo mukanwa lyaciwena.
"He-he-he-eee!
Sunu masiku ulicilyo caciwena," wakaamba akusekelezya cakweena cikwaangala mbuli mbwaakali kuyaabuuluka kajokela.
Kwakali pipili-pipili kunkomwe yamulonga.
Kazovwu kakalizunza akutalika kudaanyana kukwela.
Basikale bakati, "Wakalilekelela wakawa."
Kakazyata alimwi akukwela mbuli mpoceela pele awalo ciwena wakali popojani uuzyaminide.
Akaambo kakukwelana ooku, mpemo yakazovwu yakatalika kuyaa kulampuluka.
"Gwala!"
Kazovwu kakaliwida ooko kutozya musana.
Akaambo kakusupukwa cakulya ceelede kuti ncamasiku, ciwena wakanyema kapati.
Mpoona wakanjila mumeenda.
Inga kuti kazovwu kalange aakali mpemo yako, nkujana yalampuluka.
Kakaalilwa akwiibona nkuyakali kugolela mpemo.
Mpemo yakalampa citaambiki cakuti kakali kucikonzya kucela micelo iili mujulu kumpeleengwa yazyisamu.
Kulampa nkwampemo eeyi kwakapa kuti kakacikozya akululikupila meenda kumusana.
Eelyo kuzwa lyeelo, mizomvu zili ampemo zilamfu.
Ino kalikuli kanyenyeene?
Ino ilikuli nkumba?
Ino ilikuli mbeba?
Ino kalikuli kayumi?
Ino ulikuli dombela?
Ino ulikuli kaaze?
Ino ilikuli nkuku?
Ino ulikuli mubwa?
Ino ilikuli ngulube?
Ino ilikuli mpongo?
Ndabayanda bayi bangu.
Mbayi babotu.
Mbaluse alimwi mbasicamba.
Baloosede kabotu masusu abo.
Babikka abulungu bwamibala yandeene mumasusu abo.
Bulungu bwabo mbwa nyanzabili,  abutuba,  busalala abwamungunga waji.
Baama,  mukandoose masusu mbuli boosede basiisi bangu.
Ndaakukkomena,  ndiyoobika abulungu mumasusu angu.
Ndaakukkomena njakuba buyo mbuli basiisi bangu!
Ooyu ngu Ndalo.
Ndalo ulayanda kubala.
Ooyu ngu Pendo.
Pendo ulayandisisya kulya kkaloti.
Ndalo inga utola Pendo kukucela azwa kucikolo.
Ndalo ulamupa meenda akunywa Pendo.
Bataata balamupa Pendo maila.
Pendo balamukama lyoonse.
Pendo ulaamukupa kapati.
Bataata balasambala mukupa wa Pendo.
Ndalo ulanywa mukupa abuzuba.
Ndalo ulati kuli Pendo, "Ndalumba."
Aaka kaano kamubambi watunyama twakafwidwa bazyali.
Mwezi wakamana, bantu bakali kubamba tunyama twakafwidwa bazyali bato bakajisi bubi.
Kanyama kamatalikkilo kusika kubusena oobu kakali kanyama kamwezi omwe.
Aako kanyama kakali kwiitwa kuti Nomsa.
Nomsa wakasika anga ulikkotede alimwi kaboneka kutakkomana.
Pele muciindi cinsyoonto buyo, Nomsa wakaba anguzu.
Wakatalika kusobana abanyama bamwi.
Buzuba bumwi, mumwezi nguwena ooyo, kwakasika ndeke mubusena bwatunyama tuniini.
Mundeke mwakali kazovwu kakavwumbidwe payi pati.
Kazovwu aaka kakali kwiitwa kuti Ndiwa.
Ndiwa wakali mupayi, wakali wamazuba osanwe.
Mubambi watunyama ootu wakali kusanina Ndiwa mukupa wamubbodela.
Buzuba bumwi, ciindi camasiku zinyama zyoonse zyakabuka.
Zyakabusigwa aakusika kwakanyama kamwi kakali kwiitwa kuti Ambia.
Ambia wakajisi myezi yosanwe.
Nakasika tanaakajisi nguzu nkaambo kalweendo lulamfwu ndwakeendede.
Ambia kakali kanyama kansingo ndamfwu.
Akaambo kansingo ndamfwu, Mubambi wakali kujata bbodela mujulu naakalikusanina Ambia.
Bamucaala bamamanino kusika mumwezi ooyu twakali twana twa syuumbwa.
Twakali kwiitwa kuti Kopi, Kepi a Keji.
Tunga basyuumbwa ootu twakamvwide nzala kapati.
Mubambi abagwasi bakwe balabayanda banyama boonse kusanganya abaabo batamvwi.
Bantu bakubusena oobu balabeleka acanguzu.
Basyoma kuti buzuba bumwi banyama aaba bayakulibamba beni.
Mpoona bayakujokela musyokwe.
Kaindi, kwakali mulombwana wakajisi cilonda cipati kapati akuulu kwakwe.
Takalikukonzya kwiimikila nakuba kweenda.
Ooyu mulombwana wakali kukkala amukaintu abana bakwe.
Mulukwato lwabo, bakajisi bana basankwa botatwe amusimbi omwe.
Mwana musimbi wakali Nangila.
Ooyu Nangila, ngowakali kulela bausyi.
Basankwa bakali balimi alimwi bakalikweembela zivwubwa.
Nangila wakali musimbi mubotu kapati.
Bantu bamumunzi bakalikumuyanda akumupa bulemu.
Bazyali bakwe bakali kumuyandauda mwaalumi mubotu.
Kutegwa bajane mwaalumi mubotu,  bakayeeya kuti musankwa utiikwate mwanaabo acite cintu cikatazya.
Kufwumbwa wakalikuyanda kukwata Nangila,  wakeelede kuyakuleta musamu mulwizi lwakali kunze aamunzi.
Musamu ooyu wakalikunga waponya bausyi Nangila.
Ono lwizi oolu lwakazwide mizimu mibi.
Basankwa banjibanji bakasola kuyakuleta musamu pesi bakaalilwa.
Bamaalumi bamwi bakaalilwa akujoka kumunzi.
Makani aaya akamunyonganya Nangila.
Nebaba banyinandumi bakali kwaalilwa kuya kuzyiba.
Nangila wakalisungula buyo kuti akaakuyandaule musamu ooyu alikke.
Banyina bakati kulinguwe, "Mwanaangu, kuti bamaalumi basintanze baalilwa,  yebo ndiwe ootikonzye?"
Walo Nangila wakalilibambilide kale.
Kaya kulwizi Nangila, wakaswaangaanya kacembele kakadengenezyede nkuni.
Nangila wakakagwasya kubweza muleye wankuni.
Kacembele kakalumba kapati.
Kakati kuli Nangila, "Ndilakwaambila mbonga wasaangana amizimo yamulwizi acakucita naa wasika ookuya."
Naakasika kulwizi Nangila,  wakabona mukwasyi wa mizimo kaunywa meenda akuzyana.
Musimbi ooyu wakalindila akulangisisya mizimo mbulimboyakali kuyaaboona.
Noyakoona mizimo, Nangila wakaliwaalila mulwizi.
Wakaujana musamu akuubikka mucibeeke cakwe.
Naakali kujoka kuya ankomwe, mayuwe mapati akalimuzingulukide.
Naakasika ankomwe Nangila, mizimo yakabuka.
Wakayoowa kapati ono wakaimba buyo lwiimbo ndwaakamwiisya mucembele:
Me ndemwana wa Wekesa, Ndazwa kulwizi.
Ndakaboola nkaambo bamaalumi balayoowa kuboola.
Bataata bayanda musamu wakulisilisya cilonda cabo.
Ncecico eeci ncondajanwa ookuno, Munyika eeyi banji mobayoowa kusika, Nkaambo ndendinywe beendelezi.
Nangila wakajisi jwi libotu cakuti mizimo iilya yakamulomba kuti aimbe alimwi cakujokelezya.
Naakali kwiimba, Nangila wakali kubutika mizimo.
Nangila wakalunduka lubilo lugambya kusikila naakasika kung'anda.
Icisi coonse cakali kulindila kuboola kwa Nangila.
Nibakamana kubelesya musamu wakulwizi, bausyi Nangila bakatalika kwiimikila alimwi.
Bantu bamumunzi boonse bakamaninina kuzyana akulumbaizya Nangila.
Odongo alimwi a Apiyo bakalikukkala mudolopo antoomwe abausyi.
Mbokuli bakalizi kuti beelede kuya kuli bankaakanyina bakakkala kabalaangila mupumuno kuti usike.
Bankaakanyina bakalikukkala biyo munsi-munsi acizyiba cipati kapati mwalo oomo mobazela inswi.
Odongo alimwi Apiyo bakalikkomene nkaambo caakali ciindi camupumuno cakuunkakuli bankkanyina alimwi.
Buzuba bwakweenda kabutanasika, bakalongela zibbudu zyabo alimwi akukkala kabalibambilide kunyamuka kuya kumunzi buzuba butobela.
Kwiina nibakoona akoona kabaile kwaambaula masiku oonse zijatikizya mupumuno wabo.
Mafumo-fumo buzuba bwakatobela, bakalubweza lweendo lwabo.
Bakaunka amootokala wabausyi.
Bakainda mukati mumalundu alimwi amyuunda mipati mobalima zisyango mbuli tii.
Bakalikubala myootokala kumwi kabaimba akwiimba.
Nikwakainda kaindi kasyoonto, bana bakakatala aakoona.
Bausyi baakamubusya Udongo alimwi a Apiyo nibakasika kumunzi.
Bakabajana bankaakanyina ba Nyar-Kanyada kabalyookezya amuseme mujungusi acisamu.
Izina eeli Nyar-Kanyada mumulaka wa Luo caamba kuti 'Musimbi mwana abantu baku Kanyada'.
Wakali mucembele uulimvwide alimwi mubotu.
Nyar-kanyada wakabatambula beenzu bakwe mung'anda yakwe alimwi kwakaba kuzyana akwiimba mukati mung'anda.
Bazyikula bakwe bakalimvwa kubotelwa kubweza ciindi cakubapa zipengo zyibakabaletela kuzwa kudolopo.
"Kusaanguna amujule cipego cangu," wakaamba Odongo.
"Peepe, musaangune cangu azyina," wakanjila Apiyo.
Bankaakanyina nibakamanizya kujula zyipego zyabo,  bakabaleleka bazyikulu babo mumulawo wabo.
Kumane waawo, Odongo alimwi a Apiyo bakaunka anze.
Bakatalika kutandaanya nkoonkolekwa alimwi atuyuni.
Bakantanta muzisamu akufusa zyakufusa-fusa mucizyiba.
Nikwakasiya, bakajokela kung'anda kuya kulya camasiku.
Kabataninga akumanizya kulya, bakatalika kumfukula!
Buzuba bwakatobela, bausyi bakabasiya bana kuli bankaakanyina ba Nyar-kanyada akujokela kudolopo.
Odongo alimwi a Apiyo bakabagwasya bankaakanyina milimo yamung'anda.
Bakateka meenda akutebba nkuni.
Bakali kubwezelela amayi aankuku alimwi akucela cisyu kuzwa mugaadeni.
Nyar-kanyada wakayiisya bazyikuli bakwe bwakujika nsima yalo iisunswa mumusiza.
Wakabatondezya alimwi abwakujika mupunga uuligwa answi.
Bumwi buzuba kuseeni, Odongo wakabweza ng'ombe zyaba nkaakanyina akuzitola kukucela.
Zyakanjila mumunda wabasimukobonyina.
Mulimi ooyu wakamunyemana kapati Odongo.
Wakalikalauka kuti ng'ombe azijate kuciba caakwe akaanmbo kakuti zyalya mumuunda wakwe.
Alimwi mubuzuba bumwi, bana bakaunka kumaaketi antoomwe a Nyar-kanyada.
Bankaakanyina bakalijisi cintoolo mubakali kusambala leepu, chuka alimwi ansipa.
Apiyo wakalikumvwa kabotu kwaambila bantu myuulo ya zyintu mucintoolo nkabela.
Odongo walo wakalikubikka mumapulasitiki zyintu zibakalikuula bantu.
Nibakakotoka inzuba nilyakabbila bakanywa chai tii antoomwe.
Bakabagwasya bankaakanyina kubala mali ngubakabamba mubuzuba oobu.
Pele kabatana akuyeeyela, mazuba amupumuno akamana eelyo bana bakaajokelaa ku dolopo.
Nyar-kanyada wakapa Odongo nkpomeki mpoonya Apiyo bakamupa nsweta.
Bakababikkila cakulya munzila mulweendo lwabo.
Bausyi nibakaboola kuzi kubabweza,  tiibakalikuyanda kujokela.
Bana bakalomba bankaakanyina ba Nyar-kanyada kuti baunke ambabo kudolopo.
Bakamwetula eelyo bakati,  "Ndakomenesya kukkala mudolopo.
Ndinikumulindila kuti mukaboole alimwi okuno kumunzi."
Odongo alimwi a Apiyo bakakumbata bankaakanyina akubalaya.
Nibakasika kucikolo, Odongo alimwi a Apiyo bakaambila beenzinyina buumi bwakumunzi.
Bamwi bana bayeeya kuti buumi mudolopo mbubotu.
Bamwi bayeeya kuti buumi muminzi mbubotu kwiinda mudolopo.
Pele cibotelezya ncakuti toonse tulazumina kuti Odongo alimwi a Apiyo bakali aciindi cibotu antoomwe abankaakanyina!
Sulwe wakalilede mujungusi acismu.
Mucelo wakaide kulilokela kuzwa mucisamu ikuti, "bbu."
Kacigambidwe wakamvwa ijwi liti, "Tija sulwe ofwa,  tija!"
Kufwambaana-fwambaana sulwe wakabbutumuka akutija.
Eelyo katija bakaswaangana ankuku.
"Ino utijanzi yawe?"
yakabuzya Nkuku.
"Chita, ndaile kumvwa cintu caloka alimwi ajwi lyaamba kuti, 'Tija.'
Ambebo ndati taakkalwi aawa."
Ayalo Nkuku yakayoowa niyakamvwa makani sulwe ngaakalikwaamba.
Mpoonya ayalo Nkuku yakati,  "Wacaala wacaala, matako mpe lubilo."
Bakaswaangana amubwa.
Awalo mubwa wakubuzya wakati, "Ha, ino nywebo mutijanzi?"
Inkuku yakamvwiila yakati, "Chita, ambebo ndaille kumvwa biyo caamba sulwe pele awalo tacizi naa ncinzi.
Sulwe wamvwa cintu caloka kacitobelwa ajwi lyaamba kuti 'Sulwe tija!'"
Mubwa wakamvwa kuntontola mumagondo mpoonya awalo wakaludalabala kutija antoomwe ankuku alimwi a sulwe.
Bakaswaangana a hachi.
Hachi lyakabuzya alyalo,  "Mutijanzi yawe nomufwekemba?"
"Chita, ndamvwa biyo caamba Nkuku pele ayalo taizi.
Inkuku yamvwa biyo caamba sulwe ikuti wamvwa cintu caloka alimwi ajwi lyaamba kuti, 'Tija wafwa!'"
Alyalo Hachi lyakati, "Ma-a-a, inga koya kufwida katalibonyi, taalindanwi aawa."
Bakaswaangana ambongolo.
"Ino kayi mutijanzi?"
"Chita, ambebo ndamvwa biyo mubwa pele awalo tazi kabotu cinicin naa ncinzi cicitikide.
Mubwa wamvwa kunkuku pele ayalo Nkuku yamvwa boo caamba Sulwe ati wamvwa cintu caloka mpoonya ajwi lyaamba kuti, 'Sulwe tija!'"
Mpoonya aawo ayalo mbongolo yakagwalamuka yatalika ayalo kutija.
Ummm, kwakaile kuunda kasuko mujulu.
Bakaswaangana ang'ombe yabakonka.
Ng'ombe yakabuzya, "Mutijanzi kayi?"
Mbongolo yakati,  "Chita, ndamvwa boo caamba Hachi pele alyalo talizi bwinibwini pe, yamvwa biyo caamba mubwa.
Mubwa wamvwa kuli Sulwe ati kuli cintu caloka kuzwa mucisamu alimwi ajwi lyaamba kuti, 'Tija Sulwe!'"
Ng'ombe yakoyoowa alimwi yakati, "Twamana!"
Yakanyamuna mucila akugatamuka kutija ayalo.
Bakaswaanganya kaaze.
Kaaze wakabuzya, "Ino ncinzi ncomutija kayi nomuluzya kasuko?"
"Chita,  ndamvwa biyo caamba mbongolo pele ayalo ilimumudima, kwiina ancoizi.
Ayalo yaile kumvwa caamba Hachi pele alyalo talizi masimpe akubwene.
Hachi lyamvwa boo caamba Mubwa pele awalo Mubwa tazi.
Mubwa awalo wamvwa biyo caamba Nkuku pele ayalo Nkuku taizi.
Inkuku yamvwa biyo caamba Sulwe ati kuli cintu caloka ajwi liti, 'Tija Sulwe!'"
Awalo kaaze wakalubweza lubilo antoomwe azinyama eezyi.
Kumane waawo bakaswaanganya musankwa uuchomvwa ncinga.
Musankwa wakabuzya cakugambwa wakati, "Mutijanzi yawe nkomukomezya makoto ameso?"
Zinyama zyakamvwiila zyakati, "Tatucizi ncotutija.
Twaile kumvwa caamba Sulwe pele awalo tacizi kabotu naa ncinzi camubbutumusya ambuta yakwe.
Sulwe wamvwa cintu caloka ajwi liti, 'Tija sulwe!'"
Musankwa wakalebauka kuseka eelyo akubaambila wati, "Mucelo waloka kuzwa mucisamu akaambo kamuwo.
Mebo ndime ndaambila sulwe kuti, 'Tija sulwe, tija!'"
Kaindi, kwakali mulombwana wakajisi cilonda cipati kapati akuulu kwakwe.
Takalikukonzya kwiimikila nakuba kweenda.
Ooyu mulombwana wakali kukkala amukaintu abana bakwe.
Mulukwato lwabo, bakajisi bana basankwa botatwe amusimbi omwe.
Mwana musimbi wakali Nangila.
Ooyu Nangila, ngowakali kulela bausyi.
Basankwa bakali balimi alimwi bakalikweembela zivwubwa.
Nangila wakali musimbi mubotu kapati.
Bantu bamumunzi bakalikumuyanda akumupa bulemu.
Bazyali bakwe bakali kumuyandauda mwaalumi mubotu.
Kutegwa bajane mwaalumi mubotu, bakayeeya kuti musankwa utiikwate mwanaabo acite cintu cikatazya.
Kufwumbwa wakalikuyanda kukwata Nangila, wakeelede kuyakuleta musamu mulwizi lwakali kunze aamunzi.
Musamu ooyu wakalikunga waponya bausyi Nangila.
Ono lwizi oolu lwakazwide mizimu mibi.
Basankwa banjibanji bakasola kuyakuleta musamu pesi bakaalilwa.
Bamaalumi bamwi bakaalilwa akujokakumunzi.
Makani aaya akamunyonganya Nangila.
Nebaba banyinandumi bakali kwaalilwa kuya kuzyiba.
Nangila wakalisungula buyo kuti akaakuyandaule musamu ooyu alikke.
Banyina bakati kulinguwe, "Mwanaangu, kuti bamaalumi basintanze baalilwa, yebo ndiwe ootikonzye?"
Walo Nangila wakalilibambilide kale.
Kaya kulwizi Nangila, wakaswaangaanya kacembele kakadengenezyede nkuni.
Nangila wakakagwasya kubweza muleye wankuni.
Kacembele kakalumba kapati.
Kakati kuli Nangila, "Ndilakwaambila mbongawasaangana amizimo yamulwizi acakucita naa wasika ookuya."
Naakasika kulwizi Nangila, wakabona mukwasyi wa mizimo kaunywa meenda akuzyana.
Musimbi ooyuwakalindila akulangisisya mizimo mbulimboyakali kuyaaboona.
Noyakoona mizimo, Nangila wakaliwaalila mulwizi.
Wakaujana musamu akuubikka mucibeeke cakwe.
Naakali kujoka kuya ankomwe, mayuwe mapati akalimuzingulukide.
Naakasika ankomwe Nangila, mizimo yakabuka.
Wakayoowa kapati ono wakaimba buyo lwiimbo ndwaakamwiisya mucembele: Me ndemwana wa Wekesa, Ndazwa kulwizi.
Ndakaboola nkaambo bamaalumi balayoowa kuboola.
Bataata bayanda musamu wakulisilisya cilonda cabo.
Ncecico eeci ncondajanwa ookuno, Munyika eeyi banji mobayoowa kusika, Nkaambo ndendinywe beendelezi.
Nangila wakajisi jwi libotu cakuti mizimo iilya yakamulomba kuti aimbe alimwi cakujokelezya.
Naakali kwiimba, Nangila wakali kubutika mizimo.
Nangila wakalunduka lubilo lugambya kusikila naakasika kung'anda.
Icisi coonse cakali kulindila kuboola kwa Nangila.
Nibakamana kubelesya musamu wakulwizi, bausyi Nangila bakatalika kwiimikila alimwi.
Bantu bamumunzi boonse bakamaninina kuzyana akulumbaizya Nangila.
Aaba mbayi bangu.
Zyina Iyabo mbaa Akinyi.
Ba Akinyi balandiyanda kapati.
Bayi ba Akinyi balatuyiisya alufabbeti atubala tusyoonto.
Inga ndaamba tuvwuumina twatubala a, e, i, o, u.
Bayi ba Akinyi, balatuyiisya mibala.
Mebo ndiliizyi mibala eeyi: ledi, bbuluu, gilini, yelo, a bbulaki.
Ciindi cakupumuna, bayi balatwiimbila kutegwa toone.
Balatwiimbila iwiimbo iwakutubutika.
Mumuvwulo, balatwaanina twaano twabalombwana basyomwa.
Muli bwabili, balatwaanina twaano twabamakaintu basyomwa.
Muli bwatatu, balatwaanina twaano tujatikizya zyeendelo.
Muli bwane, balatwaanina twaano tujatikizya bulimi.
Muli bwasamu, Bayi ba Akinyi batwaambila kwaana twaano twesu mukkilasi.
Bayi besu mbaasyaabupampu bainda munyika yoonse.
Ndaakukomena, ndiyanda kuyakuba mbuli Bayi ba Akinyi.
Andiswa  wakali kuebelele Ibalombwa kabasobana ibbola na mupila loonse wakali  kulombozya kuti na inga wabasangana, bumwi buzuba wakalomba bayi ba bbola  kuti asangana basibola kutengwa baume antomwe
Bakalijata  akasolo bayi babbola akumwambila kuti imusobano wampila ngwabasankwa biyo ano  achikolo
Bamasankwa  bakamwimbila kuti aunke kukuma bola yamanza kuleka bbola lyamaulu itegwa  njabasankwa.
Akookambo  kamunyemya Andiswa
Ibuzuba  bwakatobela ackolo kwali imusobano mupati,ino bayi babbola balityompedwe  akaambo kakuti Imulombwana ngubalikushoma wakalichisinwe abobo tanakali  kukonzya kuuma bbola
Andiswa  waka balombesesha bayi kuti ba munjizye mumusobano ino bayi tibakazyi  chakuchita pele bakumuzumizya kuti aume.
Imusobano  wakauma kunyina bakanywisinde pee nichamana chibela chakusanguna
Ino  muchibela chabili ichamusobano Andiswa wakaibweza bbola wakatiyana kuya  kuchipanda nachigolo,wakauma bola mane mundangala
Yoonse  mbunga yakuebelela yasotoka mujulu mulukomano   Kuzwa  buzuba obo bana basimbi muchikolo bakazuminisingwa kuuma bbola yakumaulu.
Kaindi, kwakali musankwa wakagalangene.
Kunyina wakali kumuyanda.
Nibaba bazyali bakwe, tiibakali kumuyanda.
Kung'anda, wakalikunga ulakkala alikke ciindi bamukwasyi nobeebela TV.
Kucikolo, wakalikunga wakkala alikke bana bamwi banikusobana.
Wakalikunga uleenda alikke munsi abasankwa ciindi nobakalikuya kukuleta ng'ombe.
Tiibakali kuyanda kweenda anguwe.
Bumwi buzuba wakayeeya kuzwa amunzi.
Wakeenda limwi waakusika kucisaka.
Wakatalika kuyoowa pesi wakakkomana naakayeeya kuti kunyina walikunga wamwaambauzya.
Kayi kunyina wakalikumuyanda.
Wakatiinjile mucisaka kacembele kagalangene,  kangasimatombe nokakaboola kuli nguwe.
Kakamwaanzya akumubuzya ncaakali kuyakunjila mucisaka ciyoosya.
Musankwa ooyo wakagambwa kumvwa muntu umwambauzya.
Wakaambila mucembele kuti kunyina nkwaakalikuya.
Nkuti buyo kunyina wakalikumuyanda.
Mucembele wakamubuzya kuti naa wakalikuyanda kugwasyigwa.
Wakafwambaana kuvwiila kati, "Inzya."
Mucembele wakamwaambila kuti katana mugwasya, wakeelede kuti musankwa ooyu amumyankute kumenso kusikila asalale, abote kapati.
Musankwa ooyu kunyina ncaakalikunga wacita nkaambo wakalikuyanda kugwasyigwa.
Wakamumyankuta mucembele uulya.
Wakamyankuta mantoongwe kumenso.
Wakamyankuta mamina kumpemo a bunzuka mumatwi.
Wakamyankuta busyu bwamucembele limwi wasalala akubota.
Mucembele wakalumba musankwa ooyu.
Mpoona wakati, "Ulajana zyintu zyinji, zyibotu mucisaka eeci,  pele utabwezi naciba comwe.
Ulete buyo muyanda ngotiijane."
Wakalunduka musankwa uulya kalangila kujana zyintu zyamisyobomisyobo mucisaka.
Katananjila mucisaka, mucembele wakamwiita kuti ajoke.
Wakati, "Musankwa!
Joka, uboole kuno!"
Wakalunduka kuya kumucembele.
Mucembele wakainduluka, "Utabwezi cintu akati kazyintu zyibotu mucisaka.
Ulete buyo muyanda ngotiijane."
Musankwa wakagunya buyo mutwe kuzumina mpoona wakalunduka.
Katananjila mucisaka, wakamvwa jwi liti,  "Musankwa!
Joka, uboole kuno!"
Musankwa ooyu wakatalika kunyongana.
Taakazyiba ncaakalikuyanda mucembele.
Wakalundukila kuli nguwe alimwi.
Mucembele wakati, "Ulajana zyintu zyinji zyibotu mucisaka.
Pele ulete buyo muyanda ngotiijane."
Musankwa alimwi wakagunya buyo mutwe kuzumina mpoona wakalunduka.
Mbwakacinjila buyo cisaka, musankwa wakamvwa jwi alimwi kaliti, "Musankwa!
Joka, uboole kuno!"
Ooyu musankwa wakajoka alimwi.
Mucembele wakati, "Kondiswiilila.
Ulete buyo muyanda ngotiijane.
Utabwezi naciba comwe mucisaka."
Akaambo kakwiinduluka malayilile aaya,  musankwa uulya wakanyema.
Pesi wakalundukila buyo mucisaka.
Naakasika mucisaka, wakajana mutiba uzwide mali.
Wakabweza mali aayo akwaabikka munkomo.
Ndilyona buyo, wakayeeya ncaakamwaambila mucembele.
Wakaagusya mali munkomo akwaajosya mumutiba.
Wakazumanana kweenda.
Kayaabweenda,  wakabona zyisani zyipya zyibotu kampatila.
Wakasamununa zyisani nzyaakasamide, wasama zyisani eezyo.
Mpoona wakayeeya majwi akaamba mucembele.
Wakasamununa zyisani zyipya akusama zyisani zyakwe zyakaindi.
Naakazwa waawo, wakabona muyanda.
Muyanda uulya wakali yumideyumide nkaambo kazuba.
Musankwa ooyu wakalibuzya ncaakalikuyanda kucita a muyanda ooyu mucembele.
Kuzwa amuyanda, kwakali mutiba wa cakulya.
Cakulya eeci cakalikununkila kabotu.
Akaambo kakuti wakalaanzala, taakacikonya kuliimya.
Wakacilya cakulya eeco.
Naakamana, wakayeeya cakamwaambilide mucembele.
Mucembele wakamwaambilide kubweza buyo muyanda.
Wakauyandaula muyanda,  pesi kunyina nowacilikulibonya.
Musankwa ooyu wakazwa mucisaka katyompedwe.
Wakaunka kuti ambile mucembele cakacitika, pesi mucembele taakalibonya kabili.
Sakima wakali kukkala a bazyali bakwe  a munyina musimbi wakali a myaka ili yone.
Bakali kukkala munyika yamuvwubi.
Nganda yabo yabwizyu yakali kumamanino a zyisamu.
Naakali a myaka yotatwe, Sakima  wakaciswa akuleka kubona.
Sikama wakali musakwa wakajisi cipego.
Sakima wakalikucita zyintu zyinji,  balo beenzyina zyobakali kwaalilwa kucita.
Mbuli kukkala abapati-pati  bamumizyi akulanganya twaambo atumbi twaambo twabapati.
Bazyali ba Sakima bakali kubeleka mu  nganda yamuvwubi.
Bakali kufyuma kuzwa a nganda a kupiluka kumangolezya  manigi.
Sakima waksli kucaala a nganda a musyooto waakwe musimbi.
Sakima wakali, kukuyanda kwiimba  nyimbo.
Buzuba bumwi banyina bakamubuzya ati, “hene uzyiila kuli nyimbo ezyi,  Sakima?”
Sakima wakaingula, “ndizyi buyo baama.
Ndizyinvwa buyo mumutwe, kwamana ndatalika kwiimba.”
Sakima wakali kuyanda kwiimbila  musyoonto wakwe musimbi, kapati kuti kanvwide nzala.
Musyoonto wakwe wakali  kuswiilila kaimba lwiimbo ndwaa kali kuyandisya.
Wakali kuvwa kabotu lwiimbo.
“koimba alimwi; Sakima” musyoonto  wakwe musimbi wakali kulomba Sakima wakali kuzumina Sakima wakali kuzumina  akwiinduluka kwiimda.
Mzngolezya aamwi bazyali bakwe noba  kapiluka kunganda bakali kumwinye maningi.
Sakima wakazyiba kuti kuli  cilubide.
“Ino ncizi calubila baama a bataata?”  wakabuzya Sakima.
Sakima wakazyiba kuti kuti mwaana wamuvwubi wakasweeka.
Aboobo muvwubi wakalendelelwa akuusa.
“Inga ndamwiimbila mebo.
Ndiza inga  wakomana alimwi,”Sakima wakabaambila bazyali bakwe.
Pesi bazyali bakwe  bakamukasya.
“ulya ulivubinde aboobo yebo ulimusakwa ubayinde.
Uyeea kuti  nyimbo zyako inga zyangwasya zi kulinguwe?”
Nokuba boobo, Sakima taakaleka pe.
Musyoonto wakwe wakamugwasilizya.
Wakati, “nyimbo zyaSakima zyilauumbulizya  kuti ndila anzala.
Aboobo amuvwibi zyilakonzya kumuumbuli.
Buzuba bwakatobela, Sakima wakaambila  musyoonto wakwe kuti amusindikile kunganda ya muvwubi.
Wakaima ansi ampulungwido akutalika  kwiimba lwiimbo ndwaakali kuyandisya.
Asyooto-soonto, mutwe wamuvwubi  wakatalika kulibonya a mpulungwido.
Bamabelesyi bakaleka zyobakali kucita.
Bakatalika kuswiilila lwiimbo lwa Sakima lubotu.
Umwi musakwa wakati,  “kunyina waakonzya kumuumbulizya uutulela.
Ino mwana ooyu uubayide uyeeya  kuti inga wacikonzya?”
Sakima wakamanizya kwiimba nyimbo  yakwe akunyo na kuti aunke.
Pesi muvwubi wakabalikila anze akwaaamba kuti  “ndakomba, koyimba alimwi.”
Acindi nchemunya ciya, kwakayinda  basankwa bobilo kabanyamwunde muntu.
Bakamunjana mwana wamuvwubi kulumwesyi  kwanzila kaumidwe.
Muvwubi wakakomana kubona bwana wakwe  musankwa.
Wakalumbula Sakima nkambo wakamuumbulizya.
Wakabwezya mwana wakwe  musankwa alimwi a Sakima, akuunka kuciibbadela, kuya unziba na Sakima inga  waboona alimwi.
Odongo alimwi a Apiyo bakalikukkala mudolopo antoomwe abausyi.
Mbokuli bakalizi kuti beelede kuya kulibankaakanyina bakakkala kabalaangila mupumuno kuti usike.
Bankaakanyina bakalikukkala biyo munsi-munsi acizyiba cipati kapati mwalo oomo mobazela inswi.
Odongo alimwi Apiyo bakalikkomene nkaambo caakali ciindi camupumuno cakuunkakuli bankkanyina alimwi.
Buzuba bwakweenda kabutanasika, bakalongela zibbudu zyabo alimwi akukkala kabalibambilide kunyamuka kuya kumunzi buzuba butobela.
Kwiina nibakoona akoona kabaile kwaambaula masiku oonse zijatikizya mupumuno wabo.
Mafumo-fumo buzuba bwakatobela, bakalubweza lweendo lwabo.
Bakaunka amootokala wabausyi.Bakainda mukati mumalundu alimwi amyuunda mipati mobalima zisyango mbuli tii.
Bakalikubala myootokala kumwi kabaimba akwiimba.
Nikwakainda kaindi kasyoonto, banabakakatala aakoona.
Bausyi baakamubusya Udongo alimwi a Apiyo nibakasika kumunzi.
Bakabajana bankaakanyina ba Nyar-Kanyada kabalyookezya amuseme mujungusi acisamu.Izina eeli Nyar-Kanyada mumulaka wa Luo caamba kuti 'Musimbi mwana abantu baku Kanyada'.
Wakali mucembele uulimvwide alimwi mubotu.
Nyar-kanyada wakabatambula beenzu bakwe mung'anda yakwe alimwi kwakaba kuzyana akwiimbamukati mung'anda.Bazyikula bakwe bakalimvwa kubotelwa kubweza ciindi cakubapa zipengo zyibakabaletelakuzwa kudolopo.
“Kusaanguna amujule cipego cangu,” wakaamba Odongo.
“Peepe, musaangune cangu azyina,” wakanjila Apiyo.
Bankaakanyina nibakamanizya kujulazyipego zyabo, bakabaleleka bazyikulubabo mumulawo wabo.
Kumane waawo, Odongo alimwi a Apiyo bakaunka anze.
Bakatalika kutandaanya nkoonkolekwa alimwi atuyuni.
Bakantanta muzisamu akufusa zyakufusa-fusa mucizyiba.
Nikwakasiya, bakajokela kung'anda kuya kulya camasiku.
Kabataninga akumanizya kulya, bakatalika kumfukula!
Buzuba bwakatobela, bausyi bakabasiya bana kuli bankaakanyina ba Nyar-kanyada akujokela kudolopo.
Odongo alimwi a Apiyo bakabagwasya bankaakanyina milimo yamung'anda.
Bakateka meenda akutebba nkuni.Bakali kubwezelela amayi aankuku alimwi akucela cisyu kuzwa mugaadeni.
Nyar-kanyada wakayiisya bazyikuli bakwe bwakujika nsima yalo iisunswa mumusiza.
Wakabatondezya alimwi abwakujika mupunga uuligwa answi.
Bumwi buzuba kuseeni, Odongo wakabweza ng'ombe zyaba nkaakanyina akuzitola kukucela.
Zyakanjila mumunda wabasimukobonyina.Mulimi ooyu wakamunyemana kapati Odongo.
Wakalikalauka kuti ng'ombe azijate kuciba caakwe akaanmbo kakuti zyalya mumuunda wakwe.
Kuzwa buzuba oobu, mwanamusankwawakalangisisya masimpe kuti ng'ombe zyakwe zitacikaunki kabili mumyuunda yabantu.
Alimwi mubuzuba bumwi, bana bakaunka kumaaketi antoomwe a Nyar-kanyada.
Bankaakanyinabakalijisi cintoolo mubakali kusambala leepu, chuka alimwi ansipa.
Apiyo wakalikumvwa kabotu kwaambilabantu myuulo ya zyintu mucintoolo nkabela.
Odongo walo wakalikubikka mumapulasitiki zyintu zibakalikuula bantu.
Nibakakotoka inzuba nilyakabbila bakanywa chai tii antoomwe.
Bakabagwasya bankaakanyina kubalamali ngubakabamba mubuzuba oobu.
Pele kabatana akuyeeyela, mazuba amupumuno akamana eelyo bana bakaajokelaa ku dolopo.
Nyarkanyada wakapa Odongo nkpomeki mpoonya Apiyo bakamupa nsweta.
Bakababikkila cakulya munzilamulweendo lwabo.
Bausyi nibakaboola kuzi kubabweza, tiibakalikuyanda kujokela.
Bana bakalomba bankaakanyina ba Nyarkanyada kuti baunke ambabo kudolopo.Bakamwetula eelyo bakati, “Ndakomenesya kukkala mudolopo.Ndinikumulindila kuti mukaboole alimwi okuno kumunzi.”
Odongo alimwi a Apiyo bakakumbatabankaakanyina akubalaya.
Nibakasika kucikolo, Odongo alimwi a Apiyo bakaambila beenzinyina buumi bwakumunzi.Bamwi bana bayeeya kuti buumi mudolopo mbubotu.
Bamwi bayeeya kuti buumi muminzi mbubotu kwiinda mudolopo.
Pelecibotelezya ncakuti toonse tulazumina kuti Odongo alimwi a Apiyo bakali aciindi cibotu antoomwe abankaakanyina!
Ooyu ngu Palesa.
Izyina lyakwe lyaamba 'iduba' mumulaka wakwe waciSwana.
Mafwumofwumo, Palesa ulakanana kucisamu camafwuleenke.
"We ocisamu camafwuleenke, Akaka kotupa mafwuleenke manji."
Palesa uleenda kuya kucikolo.
Munzila waambila bwizu wati, "We obwizu, koindila kusiya alimwi utayumi."
Palesa wainda mumaluba akalimenena.
"Nywe nomaluba, ndamulumba nkaambo kamibala yanu imweka."
A cikolo, Palesa waamba kukasamu kacikkomena.
"Okasamu, mitabi yako kiikkomena kutegwa katubalila mucimvule cako."
Palesa wabandika kulukwakwa luzingulukide cikolo cakwe.
"Akaka koyuma akukasya bantu babi kunjila mukati."
Palesa najokela kung'anda kuzwa kucikolo,  waswaya cisamu camafwuleenke.
"Sena mafwuleenke ako abizwa kale?"
Palesa wamubuzya.
"Mafwuleenke taana bizwa," Palesa waamba.
"Njakukubona cifwumo ocisamu camafwuleenke.
Ndiza cifwumo uyakundibeda afwuleenke libizidwe."
Kutontola kwamupeyo kwakaliindide.
Kwakali kuboola cilimo mumunzi mwaakali kukkala Nkanyezi.
Aboobo bantu bamumunzi bakeelede kuyakubungana kutegwa basekelele cilimo.
Nkanyezi wakalangila pobwe lyacilimo kwiinda mazuba oonse mumwaka.
Bumwi buzuba acikasaalizi, Nkanyezi wakamvwa bapati bamumunzi kababandika makani aapobwe.
"Bantu ba mumunzi wa Muzovwu babula luyandisyo lwakusekelela," umwi wakayoya.
"Mbubuti mbotunga twaba apobwe mumunzi muli bantu bakaluba kusekelela?"
wakabazya umbi.
Nkanyezi wakakatazyigwa.
"Ino zuba liyakubala buti kuti naa tiitwaimba kutegwa tulibusye kuzwa kung'onzi zya mupeyo?"
Nkanyezi wakalibuzya mumoyo.
Mpoona wakayeeya kwaciindi cilamfwu.
"Ndeelede kuyanduala ncotwakasowa," mbwaakayeeya Nkanyezi.
"Deelede kuunka nkeyaabuyandaula zyintu ziyakuleta kuyandisisya kusekelela mumunzi wesu."
Bapatipati bamumunzi bakaleleka lweendo lwa Nkanyezi.
Bakamupa cibbeeke cakuyakubikkila zintu nzyayakujana.
Musimbi ooyu wakaliyoowede pesi wakalijisi lusyomo kuti uyakucikonzya.
Nkanyezi wakeenda buzuba boonse.
Wakaatanta malundu akuselemuka.
Wakakosola mulonga mupati akwiinda akati kamabwe abosya.
Wakavwakauka muzibanda limwi wasika mucimvwule camilundu isalala.
Nokwakatalika kusiya, Nkanyezi wakasika kumunzi wazizeku a mibala njatanabwene.
Wakaambila bapatipati bamumunzi ooyo muzeezo wa lweendo lwakwe.
Muzeezo wakali wakuleta luyandisyo lwakupobola akati kabantu bamumunzi wakwe.
Mumama wamunzi ooyu wakapa Nkanyezi cipo.
Wakaambila musimbi ooyu kati, "Muluyando twakupa cipego eeci cazizeku.
Ciyabukulusya bube bwa bantu batyompedwe."
Nkanyezi wakalumba bapati bamunzi mpoona wakabikka zizeku zyamibalamibala mucibbeke cakwe.
Buzuba butobela, cifwumofwumo, wakazumanana mulweendo lwakwe alimwi.
Nkanyezi wakeenda buzuba boonse.
Wakainda mucisaka cipati cakajisi masamu malamfwu.
Nokwakasiya, wakamvwa ngoma zilila.
Wakeenda cakufwambaana kuya kwakalikulila ngoma.
Luyandisisyo lwakuzyana wakalumvwa kalusika kuzituta zyakakatede.
Nkanyezi wakalijana mumunzi wa Bbubezi.
Wakajana bantu balikkede, bauzinguluka mulilo kumwi bauma ngoma akwiimba.
Kunyina naakamvwide kwiimba kubotu mbuli kwaboobu.
Wakaambila bapati bamunzi muzeezo walweendo lwakwe.
Muzeezo wakali wakubukulusya luyandisyo lwakupobola akati kabantu bamumunzi wakwe.
Bantu bamumunzi wa Bbubezi bakamulomba kuti aone, alyookezye.
Mafwumofwumo,  Mwami wamunzi ooyu wakaita Nkanyezi.
"Mwanaangu," mwami wakaita,  "Njeeyi ngoma yaandeene.
Ilaimba lwiimbo lwaandeene ciindi aciindi nooyuuma."
Nkanyenzi wakalumba bapatipati bamunzi ooyo akubikka ngoma eeyo mucibbeeke.
Wakabweza nzila yakwe alimwi kakkomene kubaa cipego canyimbo azizyano.
Buzuba bwatutu muleendo lwakwe,  kaindide tanga lyang'ombe zineneede, wakamvwa mumpemo mwatalika kubaba.
Kakamuuma kanunkilizi cakuti wakatalika kusakatila mate mukanwa.
Wakatobela kwakalikuzwida kanunkilizi aaka.
Musimbi ooyu wakaakusika mumunzi mwaakajana bantu baliimvwi kumbele amipika yakajisi nyama yakajikidwe kabotu.
Mukowa ooyu wakali aampuwo kumakani aamapobwe.
Nkanyezi taakana buzuba walya zyakulya zyakalikununkila boobu.
Buzuba bwakatobela, bajiki bakamupa maseseke ajatikizya bwakusanganya tununkilizi.
"Omwana wesu," bakaamba, "Kubelesya tununkilizi ootu, inga wabona ncobeni kuti bantu bakkuta!
Twakupa cipego cazyakulya zibotu."
Nkanyezi wakalumba bapatipati bamunzi ooyo mpoona wakabikka tununkilizi mucibbeeke cakwe.
Ono wakazyiba kuti zyoonse nzyaakali kuyanda mulweendo oolu wazijana.
Kajisi nguzu zinji, wakatalika lweendo lwakujokela kumunzi wa Muzovwu.
Naakasika, bantu bamumunzi bakamuzinguluka kuti bamvwe mbwaakeenda.
Wakabaambila zyaano zya zintu zyaakabona, zyaakamvwa azyaakalya.
Mpoona wakajula cibeeke cakwe akupandulula zipego nzyaakapegwa.
Bantu bamumunzi ooyu bakatangala kutambula zipego ziyandisi.
Bwaabi bwabamwi akuliyumya nkwaakaliyumya Nkanyezi kwakaleta bube bwaandeene, nyimbo azizyano kubantu aaba.
Aboobo munzi wa Muzovwu wakabukulusigwa.
Kaindi,  bayuni bakaba amuswaangano.
Bakali kuyanda mwami mbuli bantu abanyama.
Muyuni nzi weelede kuba mwami?
"Sikwaze.
Muyumu alimwi uleelelwa bwami!"
wakapozomoka muyuni umwi.
"Peepe, tajisi mpande alimwi kuti naa waita, umvwika kuusa," wakaamba umwi.
"Mpowani!
Nkaambo nguinda kukomena alimwi ulavwuluma mbuli syuumbwa," umwi wakapozomoka.
"Peepe.
Takonzyi kuuluka.
Mwami wabayuni weelede kuti kacikonzya kuuluka."
"Ndime deelede kuba mwami, kayi ndi mubotu," Kabbeekku kakaamba kakabbekula mweeye wako.
"Ulaliyanda kapati," Tumba wakaamba.
"Mebo ndilaamenso mapati kwiinda bayuni boonse.
Ndeelede kuba mwami."
"Peepe.
Kuleka nduwe Tumba!"
bayuni bamwi bakapozomoka.
"Uloona lyazwa zuba!"
Aboobo bayuni tiibakasakana mukusala mwami.
Mpoona muyuni umwi wakaba amuzeezo.
"Ooyo utiiuluke mujulu kwiinda bayuni boonse ngutiibe mwami," muyuni ooyo wakaamba mukajwi kakwe kacisimbi.
"Inzya!
Inzya!"
Bayuni boonse bakoongolola.
Eeelyo boonse bakauluka mujulu,  mumulengalenga.
Dada lyakauluka kwabuzuba bomwe, ndeelyo lyalulama atala amalundu ainda kulampa munyika.
Sikwaze wakauluka kwamazuba obile mumulengalenga, kali atala amilundu.
Pele Sikube wakaulukisya kwamazuba otatwe kakunyina kwiima, ngooyo walilulama zuba.
Atala, bayuni bakamvwa Sikube walila, "Ndime eeli mujulu.
Ndendime mwami."
Ono atala lyakwe, Sikube wakamvwa kajwi kati, "Tii,  tii, tii!
Ndime eeli mujulu.
Ndendime mwami."
Aaka kakali Katiiti, kayuni kaniini kubayuni boonse.
Katiiti kakajisilidi kupepe pati lyabbaba lya Sikube ciindi Sikube naakali kuuluka mujulu, mumulengalenga.
"Tokoondiinda alimwi," Sikube wakaamba.
Mpoona wakalungumana, waulukila mujulu alimwi.
Wakauluka akuulukila atala limwi wasimpa.
"Ndimujulu kwiinda bayuni boonse.
Ndendime mwami wanu!"
Sikube wakakwiila.
Pesi munsi abbaba lya Sikube kwakajisilidi kayuni kaniini.
"Tii, tii!
Tii, tii!
Ndime, ndemuniini!
Ndendime mwami wanu."
Sikube wakakatala.
Takacilikukonzya kuulukila mujulu.
Aboobo wakaselemuka kuya ansi Katiiti akalo kakali mubbaba.
Bayuni bamwi bakanyemena Katiiti.
Bakakalindila kuti bakajwe mapepe oonse.
Pesi Katiiti kakabona mbobakanyemede bayuni bamwi.
Kakafwambaana kuulukila mubwina bwanzoka.
Bayuni bakalikulindila bakaambila Tumba kabati, "Yebo oola menso mapati, kkala awa ugatele bwina kutegwa mbokatiizwide buyo Katiiti ukajate."
Aboobo Tumba wakakkala kumbele abwina.
Ono zuba lyakali kubala.
Muciindi cisyoonto buyo Tumba wakoona.
Kanga Katiiti kakasondela.
Nokakabona kuti Tumba woona kakazwa akuulukila mujulu, nkaako kaakusakana.
Akaambo kakuti Tumba wakalekela Katiiti kuti katije,  Tumba wakausa.
Ono uvwima buyo masiku.
Masikati,  uloona, kutija kubonwa abayuni bamwi.
Musuku wakajisi muunda wazyisyango mupati.
Musuku wakazuzya butala bwake, eelyo wakapa Kaaze mulimo wakulinda butala.
Citende cakali kulibonya atala abutala.
Cakanyomenezya mubbi.
Kaaze wakali mulindizyi mubotu.Bumwi busiku wakamvwa kuyobeka.
Kaaze wakali mulindizyi.
Bumwi busiku wakabona mubbi afwaafwi abutala.
Sokwe walanga atala abutala.
Mubbi wakatanta abutala.
Mubutala mwakali mapopwe alimwi acitende atala.
Sena nguni uyanda kubba citende?
Mpoona Kaaze wakalila, “Miau!
Miau!”
Mubbi wakayoowa.
Sokwe wakawa antoomwe acitende.
Sokwe wakawa ansi, bbu!
Mpoonya kaaze wakaambila mubbi kuti atakainduluki kubba.
Elyo mubbi wakatija.
Nibwakaca, kaaze wakaambila Musuku cakacitika masiku.
Musuku wakakkomana kapati.
Aboobo Musuku wakaambila Kaaze kuti atambe bantu boonse kupobwe.
Mukwasyi waba Musuku wakajika citende cipati.
Aboobo wakatamba bantu banji kupobwe.
Bantu bakakkomana.
Kaindi Inkuku alimwi a Sikwaze muyuni bakali kumvwana.
Bumwi buzuba Sikwaze wakajana nkuku kayiimvwi akuulu komwe ilalyookezya.
Yakali mujungusi a cisamu ciindi niyakazwa kumatoolo nkuyakaunkide kuyakuula zyintu.
"Ino kuulu kwako kumwi wakutola kuli musa?"
Sikwaze wakabuzya Nkuku cakugambwa.
Nkuku yakati kuli Sikwaze, "Ndacincanya kuulu kwangu alimwi azyintu ezyi.
Musambazi watenda kuulu kwangu akundipa katuundu ooyu."
Mpoonya aawo Sikwaze moyo wakamuzwa amvwe biyo boobo.
Wakabuzya nkuku kuti naa awalo inga wacincanya nkaambo kakuti awalo wakali kutuyand tufulefule twamumatoola.
Kakwiina akusowa ciindi,  Nkuku yakazumina kuti, "Pe, kunyina abubi nabuba bomwe."
Eelyo Sikwaze wakanyamuka alimwi akuunka kumusambazi mucintoolo.
Wakaamba cakulomba kati, "Amundikosole kumwi kwamauli aagu obile kucita kuti tucincanye azintu zyeyanda mucitoolo cenu."
Musambazi wakacita kweendelana akulomba kwa Sikwaze.
Nkaambo kaako Sikwaze wakaunka ku nga'nda yakwe kayaabubbunkutila nokuba kuti wakazwide kukkomana mumoyo alimwi alumwemwe kumeso aakwe akaambo kakuti wakapegwa ncaakalikuyanda.
Inga ba sikwaze uciya kubbunuka biyo akulanga aakaimvwi nkuku, nkujana nkuku maulu anjiyo alikkwene oonse obile.
Eeci cakamunyemya Sikwaze nkabela wakalinzunza kuti ajate Inkuku alimwi akuyuuma pele yakatija akumusiya mukasuko.
Wakaalilwa kwiijata.
Abone boobo, wakaba amuzeezo wakuti kalya biyo bana bankuku kumfumbwa mpaabajana.
Kuzwa lyeelo kusikila sunu, Sikwaze ulalya twana twankuku kumfumbwa kutujana katucela abamanyina.
Ooyu ngu Kaaze.
Ooyu Mubwa.
Kaaze amubwa zileenda.
Zileenda mumunzi wazyo.
Mpamunya baabona Ji.
IJi lyaali mubwizu.
Eli ji lyakaali lilike mubwizu.
Iji lili buyo lilike.
Eli Ji lyaali lilike mubwizu.
IJi lilibuyo lilike.
Kaaze amubwa bakeenda kuya kukayuni.
Bakabuzya kayuni, "Sena ji eli ndilyaako?"
Aboobo kayuni kakati, "Peepe talili ji lyangu.
Amabuzye tumba ndiza ngulaayo ji."
Kaaze aMubwa bakeenda kuya kuli tumba.
Bakamubuzya tumba, "Sena ji eli ndilyaako?"
Aboobo tumba wakati, "Peepe talili ji lyangu.
Amabuzye nacisekwe ndiza ngulaayo ji."
Kaaze amubwa bakeenda kuya kuli nacisekwe.
Bakamubuzya nacisekwe, "Sena ji eli ndilyaako?"
Aboobo nacisekwe wakati, "Peepe talili ji lyangu.
Amabuzye madada obile ndiza kuli ulaayo ji."
Kaaze aMubwa bakeenda kuya kumadada obile bakabuzya, "Sena ji eli ndilyanu?"
Aboobo madada obile akati, "Peepe talili ji lyesu."
Mpoonya ji lyakapwaika.
Muji mwakali kana kantombela.
Kana kantombela?
Kana kantombela kakati, "Ino baama balikuli?
Ino bataata balikuli?
Ino bamaama abataata balikuli?"
Kaaze aMubwa bakaleta kana kantombela kuli banyina a bawishi.
Caala Kaaze.
Caala oMubwa.
Caala mwana antombela.
Kwakali biyo bbaasi lyomwe mumunzi mwaka Ebei.
Lyakali lipati nkabela kalili mumusyobo wa bbulu.
Lyakali lyacoongo kapati.
Bumwi buzuba banyina Ebei bakati, “Cinfumo tuyakuunka kudolopo tukaakuule yunifoomu yako yakucikolo.”
Ebei wakakkomana kapati.
Bakeelede kuti babelesye bbaasi lyamusyobo wa bbulu.
Kwiina nakoona akoona busiku oobu.
Ebei wakasamide kaindi ciindi banyina nibakaboola kuti bamubusye mamfumo-fumo.
Ebei abanyina bakanyamuka akuunka kucitisyini camabbaasi.
Bakaililindila bbaasi lipati ilisiya.
Pele mukubula coolwe bbaasi taakwe nilyakaboola.
Abamwi bantu bakasika acitisyini camabbaasi.
Bakatongooka nkaambo kakuti bbaasi lyakamuka kusika.
“Sena bbaasi lyatusiya?” bakabuzya.
Ebei wakanyongana mukati mumizeezo.“Tatukoocikozya kuunka to kudolopo.” “Tanditiicikozye kuula yunifoomu yangu sunu,” wakayeeya.
Bamwi bantu bakakatala kulindila mpoonya bakaunka mwabo mwabo.
Pele Ebei wakalila eelyo wakakaka akuunka kung'anda.
Banyina bakamuyumyayumya kabati, “Tulalindila biyokwa ciindi cisyoonto.”
Mpobatayeeyeli bakamvwa icoongo.
Bakakabona kasuko mujulu.
Lyaboola bbaasi!
Pesi bbaasi eeli tiilyakali lyabbulu.
Lyakalikusubila.
Lyakalikusubila alimwi kalilisyoonto.
Ibantu bakalikulindilila bakalilanga biyo bbaasi.
Kwiina nibakatanta mubbaasi.
“Amunjile!
Amunjile!
Amunjile!
Amunjile!” Wakaponzomoka namutekenya.
“Twamukakapati sunu,” wakaamba namutekenya.
Ebei abanyina mbubakanjila kusaanguna.
Kufwambaana bantu boonse bakanjilamubbaasi eeli lisyoonto lisubila.
Ebei naakalanga anze kwiinda awindo, wakabona bantu banji kapati acitisyini.
Alimwi bantu banji bakalikulunduka kuti abalo bakkwele bbaasi pesi bakajanika bamuka.
Ibbaasi lyakazwide kaindi.
Eelyo aboobo ibbaasi eeli lisubila lyakanyamuka kutalika kuunka kudolopo.
“Ino bbaasi lipati lya bbulu lilikuli?” bakabuzya banyina Ebei.
“Lilifwide,” wakamvwiilanamutekenya.
“Tujisi bubi kulibamba.
Cifumo liyakuboola,” wakayungizya namutekenya.
Ebei wakanyinaandaba kumusyobo wabbaasi.
Wakanyina abubi kubupati bwandilyo.Wakalikkomene nkaambo bbaasi eeli lyakalikuya kudolopo.
Nkuku a joongola zyakalikumvwana.
Nokuba boobo bakalikuyanda kuzundana bunjibwaziindi.
Bumwi buzuba bakayeeya kuti baume bbola kutegwa bazyibe kuti mukali nguni akati kabo.
Bakaunka nkobasobanina bbola yamaulu mpoona bakatalika musobano wabo.
Nkuku yakali kweenda, pele joongola lyakali kweendesya.
Nkuku yakabbakela bbola kule, pesi joongola lyakaindilizya kubbakela aaka bbakelela Inkuku.
Inkuku yakatalika kulimvwa kutyompwa.
Bakayanda kuti baume mapenaauti.
Joongola nguwasanguna kuya mugoolo.
Inkuku yakanywisya biyo bbola yomwe.
Mpoonya ono cakasika ciindi cakuti inkuku ayalo ijate bbola mugoolo.
Njoongola wakiibbakela bbola akunywisya.
Joongola wakanyunya akunywisya.Joongola wakayuumya mutwe bbola akunywisya.
Eelyo joongola antoomwe wakanywisya magoolo osanwe.
Nkuku yakanyema akaambo kakuzundwa.
Yakazundwa cibyaabi.
Joongola wakagwetemuka kuseka mweenzinyina akaambo kambuli mbwaakalikulibonya ameso.
Yakanyema Nkuku mpoonya yakajulamulomo akumumena joongola.
Nkuku mbuli mbuyakali kweenda kuya kumunzi, bakaswaangana abanyina joongola.
“Sena wamubona mwanaangu joongola?” bakabuzya banyina.
Inkuku kunyina nciyakaamba nociba comwe.
Kabacili antoomwe banyina joongola bakamvwa kajwi kasyoonto kakalilakuti, “Amundigwasye baama!” Banyina joongola bakazibauka koonsekoonse cakubikkila maanu.
Kajwi kakali kulimvwisya kuzwida mwida lyankuku.
“Belesya nguzu zyako zyandeene mwanaangu!” Bakamponzomoka banyina joongola.
Majoongola alabamba kanunko kamwi kaya kabi alimwi akupa kubija mukanwa.
Inkuku yakatalika kumvwa bubi, kumvundaukwa kumoyo.
Inkuku limwi yakatimfuka, “vuuu,” mpoonya yamena alimwi akuswida.
Alimwi yakakola alimwi yakeesyamuka, utesyeee!
Joongola lyakalikusesemya!
Kamunyongana kanunko, takali kakusobanina pe.
Yakakola nkuku kusikila liwi yakola joongola kuzwa mwida.
Banyina joongola alimwi amwanabakasweemuka selelele kutanta mucisamu akuyuba.
Kuzwa ciindi eeco, majoongola alimwi ankuku tazilyatani.
