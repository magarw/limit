ओंड दम लोन ता लोपा ओंड उप्पे नेंगता।  तांक मुन्ने बापी उड़हत्ता। अद उरगीने सोफ़ा तग लंगता मिंका आंगीलता,"उप्पे!
"गुलय तकिया रेल अड़ता।
बाबो कइक उरंगी मंज खिड़की तग तरो-तरो केत्तोर," बेग्गा मिन्दे?
"ओर गुलय पर्दा एलपिसतोर। यायो उरगीने केत्ता," अग्गा!"
नू टेबल तग तरता। गुलय थाली नेल अड़ता।
मिथुन वेर्रकड़ तिंक केत्तोर," तांक पोइम।"वेर्रकड़ उप्पे तिंक उड़ी कटुल अड़गी मिंजता!मिथुन आंगीलतोर,"उप्पे!"
नू अद वेर्रकड़ ता संग मिर्रता।
" नन पूड़ीतन तेंक," यायो वेरयवा नालो केत्ता। अद कस्सुर टेंडी मंज उप्पे तिंक मेहका पोइपिस्ता।  अस्सुट बाबो आंगीलतोर,"उप्पे!नी पेरके !
"उप्पे तोंदों वानके यायो कटुल अड़गी मिंजता!
बापी कटुल तिन्सो नेल डिग्गी केत्ता," नन पुत्तन कि बाले कियानद!
"नू अद पेपर तिंक मड़पत्ता मिंका ई- आ मेहका पोइपिस्ता।
" उप्पे, अग्गा नी रोड्डा कइ दा पक्का!"
बाबो खिड़की मेन्डे पोर्रो तरो-तरो आंगीलतोर। बापी उप्पे तिंक उड़ी मंज कटुल अड़गी अंज मिंजता। बाबो ओयोंग केत्तोर,"इंजे बाले कीतन?"
ओर खिड़की तग मेन्डे पोर्रो तरा परवा मत्तोर। उप्पे ओनकिन उड़वा के ओर नेल डिग्गतोर, ओर कटुल अड़गी नेंगतोर।
" लोन ता लोपा उप्पे!"
सोब्बे तोड़ ओंडोय दम आंगीलतोड़। रोद्दी ने चूडलद तेदता। कोंडा तुरस्को-तुरस्को अद दरी तग कुद्दता। हे तानद तकिया तग अद बाता मत्ता?
तानव रेंड कोंडा,नालु काल्क मेन्डे ओंड तोका मत्ता। "उप्पे!"
कइक पेंसो-पेंसो चूडलद केत्ता। चूडलद उप्पे तिंक उड़हत्ता मेन्डे उप्पे मिर्रता। चूडलद ताना पेरके मिर्रता!
सोफ़ा तग लंगो-लंगो, खिड़की तरी मंज टेबल पोर्रो तरता मिंका बदिया तित्ता....
.. पर्दान नड़माट, थालीन पोर्रोट अड़स्-अड़स् कस्सुम दुवते!
इग्गा इल्वी, अग्गा मेंड इल्वी निम बेगा मायती ?
सोफ़ा ता पोर्रो इल्वी|कटुल ता अड़गी मेंड इल्वी |
डब्बा ता लोपा इल्वी|ना एलाड़ तद फ़्राक ता अड़गी इल्वी |
ना तलोड़सा ता अड़गी इल्वी,ना बेग मेंड इल्वी|ओह ओ .. ओह ओ ,निम बी अत्ती ?
नन ओंड-ओंड बाकड़ा तग मेहकतन |नन ओंड-ओंड पुस्तक ता अड़गी उड़तन |
नन कुर्सी ता अड़गी मेहकतन |नन स्टूल ता अड़गी मेंड मेहकतन |निम बेगा मायती ?
वेयली वत्ता पै काको केत्ता , " उड़ा इग्गा नाकिन गुडातग बाता दोरकता ?
इद तोड़किता , लंगी करसिता,रिंग-रिंग उड्डीता नू  उंगीता |
ओ काको निम बेस्सोर नेल्लोतोनी मिन्दी !निम  नायद सोबा तद यो-योन्क  मेहकती!|
यो-यो बेस्सोर नेल्लो ता पेद्देड़ |इद बेस्सोर नेल्ला तद पुत्रम पिल्ला!नन तेन संग करसीता,नाकिन तेन संग कर्सके नेक्का वेड़का वैतीता!"
कव्स-कव्स मिड़कीतोम,काको नायद सोबा तद पुत्रम पिल्ला ता संग करसो मंता|पय्यल पोड़गिन!
चुन्नु – मुन्नु एर मियन्तेड़|यायो नेंड ओंड पूना पाटा पारंते| आ........
चुन्नु – मुन्नु एर मियन्तेड़|साबोन ओकन्तेड़| तोप्पतोप्पा...
चुन्नु – मुन्नु एर मियन्तेड़|लंगी-लंगी करसंतेड़|यायो आंगलन्ते|येय!
येय!.....
चुन्नु - मुन्नु एर मियन्तेड़|बांडी–बांडी मिर्रन्तेड़|इ.. आ...दुवते-लोपामिर्रन्तेड़| ऊ.....
चुन्नु – मुन्नु एर मित्तोड़|तुवाल पोइस यायोन गरे वायन्तेड़|यायो इड़-वुड़किन अस्सो बुरन्ते|
चुन्नु – मुन्नु एर मित्तोड़|यायोइड़-वुड़ किन अस्सो फुलपेंट केर्सपियंते|ही.....
चुन्नु – मुन्नु एर मित्तोड़|मेंडेपोट्टा निंडना डोडा तिन्दन्तेड़|
चुन्नु – मुन्नु एर मित्तोड़|अक्को-काकोनसंगे करसंतेड़|हा.. हा..
चुन्नु – मुन्नु एर मित्तोड़|जंगा मामल वत्तोर|इड़-वुड़ किन अस्सो उसकड़ वत्ता|इड़-वुड़अस्सो गुड़ियत्तोड़|
बाले आता....
.... नन नायद बोड्डुम अदम के?
पुस्स.. रे!
पापड़ तद मूड़ मार ता अड़गीट  सुनीता मिंका पेइतीता।
निज़्जम नन गुलय वंगा नव पेड़ेक तित्के बाले?हुश्श्श्श.. !हेय, उड़ाट-उड़ाट.. सुनीता वंगा पोदला लेक्क अत्ता।
निज़्जम नन जेलिंग-जेलिंग नेसक् केबाले आता?
घप्प .. !नन सुनीता फुग्गा तोना। लंगाट मिंका गाडा कुड़याट, लंगाट मिंका गाडा कुड़याट, लंगाट मिंका गाडा कुड़याट, कुड़याट-कुड़याट।
निज़्जम नन नायव कोंडा किन टेक-टेक्का,नेक्का टेक-टेक्का तोह्त्के बाले आता?वेड़का वैतीता!इंजे नन तोंदवानोन सुनीता अत्तन!
बेनो मेंड पुन्नोड़ कि नन बेग्गा मिन्देन।
नायव रेंड अस्सो केव्की किन उरगीने तिवंगी मंज लाटूम कीसित्के बाले आता?उईईई .. !नन इंजे पारया नोन सुनीतान अत्तन, नन पिट्टे किन संग पारयानोंक दातन
मती कोट्टो मन..!निम बेनोंक मेंड वारे सुनीता,वंगा पोदला नद सुनीता,तोंदवद सुनीता मेन्डे  पारया नद सुनीता इंजो केलमा।
ओंड दिना इव गुलय तवी नद                                  लव कैली मंज नाकिन नेक्का                                  लावी नद सुनीता कीसीता।                                 अस्सुट नन नेक्का लावीनोन आस                  दुनिया तिंक एहातीतन!
नर्कोम किच्चू उब्बय तेदतोर| ओर अल्लम आस केत्तोर , " अंज मंज चुकुन कीके पोइत्के आता |"
डेम्मी नद अर तग ओनकिन चोरू कइलतोर|वेड़ नेक्काय  जोका मत्तोड़ कि पय्यल पोड़गिन संगे कर्सो मंदनोड़|
मुनियल ओड़किन कीके पोइतीनद गालम पोइस दायनद उड़ह्ता | "मम कीके पोइतीनोंक डेम्मीना दायंतेम | मीड़ वायन लेक्क वाड़ाट |"
चूडलद मुनियल जामा आलसता|" आले कीमाट, एर इल्वा कीके डोल्लीता" अद केत्ता |
ओड़ मुनिया नद माटा केंजोड़ | ओड़ कस्सुम डेम्मी ना अत्तोड़|
किच्चू नु चोरू डेम्म अंसीना कुद्दतोड़|रेंड कीके ओड़ मुन्नेट वेयली मंज अत्ता, ओंड वारे नु मेंड ओंड गुनरोला|
मेंड ओंड कीके वत्ता| नेंड आयना ओड़ इस्सोर बीड़िया  कीके ऊड़वा मत्तोड़!
मुनियल  कवसो-कवसो  केत्ता ,"इद कोन्नी बाबो नद काल तिंक  मिंका बीड़िया  मिन्दे|"
किच्चू नू चोरु तमव कीके पोइतानव गाला डूडीकिन  टेक-टेक्का पोइत्तोड़ |किच्चू आंगलीत्तोर , " नायद कीके!
"चोरु मेंड आंगलीत्तोर, " अय्यो ... नायद कीके !"
किच्चू उर्गीने तिवंगतोर..चोरू नेक्का उर्गीने तिवंगतोर |
कट !
इड़वुड़व  अस्सो गाला डूडी उरंगता |धम्म !
किच्चू नेल अड़त्तोर |  दुर्रुम!
चोरू एर दग अड़त्तोर |
इद बेले अत्ता ?
निम बाता आलसीती?
कीके रेंड अस्सो जोता किन तोहसित्ता !
मायद परिवार तग नालवुम मंतोम | नन बे मेंड चिंकून संग दातन
नाकिन चिंकू नद उड़ा वेसा किया नद मिन्दे| पूत्ती बो , नन तांक बीड़ियोंना |
चिंकू बेस्सुट मेंड लापरवाही कीतोर |लोन तद चौकीदारी नाकिने किया वैतीता |
मम गुलय बाता पुत्ता संगे कीतोम | मम ओंडोय संग काम कीतोम |
मम कर्सीतोम मिंका संगे-संगे|
यायो माकिन समांग मुंडा कीता |
चिंकू इस्कूल् तग  मंदाना अस्सुट नन यायो ना तोड़ आतन | नन काकारीकिन  पापड़ तिन्सो जुय्य पूड़ीतन |
नेंड चिंकू ना गुरजी अतोर |नन मेंड बातै पूना करीयीतन |
नन ओंड नेल्ला तद नय दा नोन | नन वेरकाकिन वेरवोंन |
निम चिंकून जोकातोनी ?इल्लोक निम नाकिन मेंड जोकातोनी|
इग्गा इत्तव वाक्य तिंक पोड़ेम अय्मुट | निकिन इवीनग तिन्सो बाता कियानोंक मन मिन्दे?
नाकिन एंदानोंक मन मिन्दे|नाकिन ईनता दायनोंक मन मिन्दे|नाकिन जोता तग लंगानोंक मन मिन्दे|नाकिन चित्र बना कियानोंक मन मिन्दे|
नाकिन साइकिल चला कियानद नेल्ला मंता| नाकिन मेट्टा तरीनद नेल्ला मंता|  बेस्सुटबेस्सुट मम केत्तीतोम  कि नय दा लेक्क मंदानद |  अदेन मैदे कि नय बेस्सुट मेंड लोनता नोन गरे-गरे मंता|  निज़्जम नय बेके जुय्य अत्के  इल्लोक मायत्के अद तनाक-तनाक लोन तद अर मेहकीता |
नायद पेदेड़ टुकटुक मिन्दे| नायद परिवार नेक्का बीड़ियद मिन्दे| वेड़किनकैलाट...
इदमा यायो, वेर मा बाबो|
नातम्मुर नीटू नू, ना एलड़ मीटू मिन्दे| उड़ाट....
इंजेमा दादो-बापी नू आक्को-काको मिंका वत्तोड़|
मायायोंक मुंड एलास्क मिन्दे| ननसोब्बेतवकिन  कुसी इंतन| उड़ाट...
मा बाबोंक नालवुड़ तम्मुस्क मिन्देड़| इड़वुड़ पेपी मेंडे इड़वुड़ काकालोड़ आतोड़|
नाकिन रेंड पेड़ी नू रेंड कुसी मिन्दे|उड़ाट, उड़ाट , उड़ाट....
मापरिवार तग एय्यंग चुड्ला पिल्ला मिंका मिन्दे|
ममगुलय कैलीमंज नेक्केय रोद पोइतितोम|
उड़ाट!बेस्स बीड़ियद परिवार मिन्दे नायद|
ओह, ओह!
बूजो कोन्नी आए नयत्ता, बेदपय्यल्ल–पोड़गिन तान चुड्लद तोका मेलसो मन्ता| भाऊ!
भाऊ!
भाऊ!
बगवान नीला बाड़ आता?
बगवान बेस्सुट मेंड नीला मनो | बो ?
आकी हरी बाड़ आता?
आकी बेस्सुट मेंड हरी मनो|बो?
केड़ा कम्कलो बाड़ आता?
पंड ता केड़ा  कम्कलो आता|                  काया केड़ा हरा आता|
छाता गुड्डुम बाड़ आता?
सोब्बे छाता गुड्डुम अय्यो|
नेत्तुड़ लालूम बाड़ आता?
नेत्तुड़ तग कस मंता|   अदे तांक लालूम कीता?
ओव्वोड़ पांडे बाड़ आता?
नन पुन्नोन |
इद नायद लोनु|इग्गा यायो, बाबो नू चीना मिंका मंतोम|
लोन तद सोबले नेल्ला तद कुर्सी तग नन कूद्दीतन |  कोन्नी काल्की नग कूद्दानद तान लेक्क मेंड नेल्ला मंता बो |
चीना ना जोकातद उ | नन तांक इस्कूल् ता आकेट वायाना केपी मंतन|
नन नाकिन एर इल्वा ना मेंदुल तिंक नोरदीतन| नाकिन टोमीन लेक्क एर मिया वैयो|
शश.. बेनोंक केलमा कि नन इग्गा मिंजतना |  1... 2.... 3... इद पोइत्ता|
बेस्सुट मेंड नन डुव दा लेक्क नेल्ला तद डोडा ततीतन नन नाकिन मुंडा कीता|
नन माड़ा तग तरीतन|नन लंगा परदीतन | नन इग्गा तव गुलय अरंग पुत्तन|
गरे संजु मंतोर|ओर नाकिन अल्लम कीतोर अदेन नाकिन नेक्काय अल्लम पेइतीता|
संजुन्क केस्सीम कि डुव कोन्न वेर्रकड़ तद परिवार तद बाटा मिन्दे| मायव इड़ंज्क नेक्काय तेज मंता|
बेस्सुट-बेस्सुट ना जोकातोड़ अर तग नेक्काय रोद्द पोइटतीतोड़ | अस्सुट आयना नन कोट्टो कटुल तग पट्टी मंतन|
तोका मिंका वेहातीता !
निम एड़का कित्ती कि मावंग नू पिट्टे तम तोका बेस्सोर बाता-बाता केतीता?
नय बेस्सुट वेड़कीता|अस्सुट तोका तिंक मेलतीता|वेर्रकड़ तिंक अल्लम पेइत्के तन तोका तिंक डिंग कीता| मेंड ओंड नेल्ला तद माटा| वेर्रका किन एर नांदा नद केन्ने मेंड ओप्पो|इव तम मेंदुल तिंक नाकी-नाकी सक-सका तासीता|अवकिन एर मिया वैयो|
ओंड ऐन एर उंदानोंक दायंते |
रेंड लोट्टबट्टी एर उंदानोंक दायंते|
मुंड बर्रे नू नालु पिट्टे मेंड एर उंदा दायंते|
एयंग लुप्पी नू रान पदी एर दा पक्काल दायंते|
सात ज़ेबरा एर दा पक्काल मिर्रन्ते|
आट पंडे नू नौ कीके एर तग ईनता करसन्ते |
ओंड डुव आंगलीता|तांक मेंड एर उंदानद |डुव तिंक बेनो वेरियीतो ?
ओंड ऐन डुव दा संग एर उंता
श्रींगेरी श्रीनिवास ता मैदे अद नेल्ला तद दिनम मत्ता- ओंड वड़सा मेट तद केल्क कोयनदानद दिनम|
बेस्सुट मेंड दायनोर आलके,ओर नार तद नाई दुकान ता केल्क कोयदानद इंजो लोन तिन्सो पेइत्तोर|
कोन्नी नाई केत्तोर, "माफ कीमु,इस्सोर लाटू नव केल्क कोयदानोंक मैदे नेंड जड़गो!"
अल्लम आस, श्रींगेरी श्रीनिवास तन मुत्तेन्क केल्क कोयदा केत्तानोंक मैदे मल्स मंज लोन अत्तोर|
कोन्नी मुत्ते केत्ता," इस्सोर लाटूनव केल्क कोयदानोंक मैदे नेंड नाकिन जड़गो!"
अल्ला ते ,श्रींगेरी श्रीनिवास तन जोकातोर,दर्जीना अत्तोर|
कोन्नी दर्जी केत्तोर," इस्सोर लाटूनव केल्क कोयदानोंक मैदे नेंड नाकिन जड़गो!"
अल्लम आस, श्रींगेरी श्रीनिवास तन मेंड ओयतुर जोकातोर बढ़ईना अत्तोर|
कोन्नी बढ़ई मेंड अदे केत्तोर," दादा,इस्सोर लाटूनव केल्क कोयदानोंक मैदे नेंड नाकिन जड़गो!"
श्रींगेरी श्रीनिवास आलसतोर , कि इद वड़सा केल्क कोयदानद दिना ते बेनो के नायव केल्क कोयसीवोड़ बेनो|
केयो-केयो ओर वेर्रोरे नार तद गुप्पा ता आले अत्तोर|
नू कलपाका ता गरे कुद्दी मंज आंगली-आंगली केया पोइपिसतोर|
"मूल्पेट मिंका अत्ता|  इंजे नन नायव केल्क कोयदानद माटा बेले मापीतन?
येय बगवान ती, नाकिन उड़ा!"
कलपाका तग लोपा गूड़ीयतद डुव इद रोद्दी ने तेदता|
अद दहाड़ा कीसो दुवते पेइत्ता मिंका श्रींगेरी श्रीनिवास ता मुन्ने तनव इड़ंज्क तोता पोइपिस्ता|
आलसुड़ तोर श्रींगेरी श्रीनिवास इतपन वेरियतोर-इतपन वेरियतोर कि ....
.... ओना तल्ला तव गुलय केल्क मिटता|
श्रींगेरी श्रीनिवास मिर्री-मिर्री तमद नार एवतोर|नू  डुव तन कलपाका तग नेल्लारे गूड़ीयता|
इंजो श्रींगेरी श्रीनिवास तिंक नरगे जेल आयना केल्क कोयदा वयो|
नमस्ते, नन लाइन तग चौथा नंबर ते मिन्देन। निम् नाकिन ऊड़ा परदन्ती बाले?
कदम ताल !
मम अय्क रे ओंडोय लाइन ते दातोम।
नन ओंड  माटा आलसतन। जेय्य-जेय्य ताकानोंक मैदे नाकिन चक्का वाटानिंक अय्येर।
दूसरा जानवरी नद मुड़ मम रोद्द पोय्योम। मम गब्ब ते के पुन्तोम।
ओंड गब्ब केत्तीता ," ना संग दाटू  दावत तिन्दानोंक मैदे । "
मेंड ओंड गब्ब केत्तीता," वेर्रे मिन्दे !आ अनमाटू !"
मीड़ गुलय तोड़द मुड़ नाकिन मिंका केक नु मिठाई  मनते मिन्दे।
नायद लाव उड़ातीड़ बाले?
उड़ानोंक नेक्काय चुड्लोन मिन्देन कोन्नी नाकिन नेक्काय लाव मिन्दे।
बाता वेर्रे इल्ला निज्जम मार केहतद मिन्दे। नन कोन्न चुडलद बोंगा ता आले मिंका पेइता परदीतना।
निज्जम केंजाट, नरगे सेकड़ा पेत्ते ओंड बीड़ियद मेट्टा तग मिंका नेल्ला रे मनता।
वाड़ाट  बाता-बाता शब्द सीकेम आयकल  चुडला-बीड़िया     ओयोंग- उरगीने  मोन्डो-लाटुम   वारे- मेंदुल बेड बेडडा - मेत्त मेत्ता इग्गा शब्द ता उल्टा  शब्द इत्ता। पेत्ते चुडला मनता नु ऍन बीड़िया मनता।  मीड़ ईले उल्टा शब्द तव वाक्य तिंक सरल माटा ते जोड़ी किया परदीतीड़  बाले?
पेत्ते पय्यल पोड़गिन इ -आ  मिर्रो मनता।  बेस्सुट मेंड उड़ाट बुतो तग मोयी मनता। नेल्ला बुतो कियानद इत्के बेनो मेंड इव पेत्ते नग उड़ी करयाट।
इड़ंगम वायनद मिन्दे | अदेन मैदे पिट्टे तुप्पा माड़न्ते |
अव चुडला-चुडला ततीता | अविकिन नेल्ला रे तारीता|
नेक्काय तिप्पल ते  तुप्पा तेरता | नेल्ला तद मेंडे किडंग तद |
अद नेक्का वेड़का ते मिन्दे | आलसंते की इडंगाते कोट्टो मंतन|
आलसो-आलसो तांक उस्कड़ वत्ता|अस्सुट अद केत्ता की तुप्पा मेय्लंते|
आलसता गाल दे मेयलंते बेने| कोन्नी मेंडे उरगीने मेयला पोइपिस्ता|
अद आका -बाका आस मंज पारीयता| पारयाना अस्सुट तुप्पा अड़ता|
उड़हत्ता, ओंड ऍन माड़ा तग मोरकुल नोकन्ते|ऍन तिंक नेक्काय बाता-बाता मुंडा कित्ता|
अद ओंड पोड़या मेहकत्ता| बेग्गा ऍन वाया परवो |
मेंडे तुप्पा माड़ा पोइपिस्ता|
उब्बय पूनद तुप्पा माड़हत्ता| मेंडे अद कोट्टो पट्टी मिन्दे|
अस्सुटे तांक बीड़िया-बीड़िया कोंडा तोंदता| अद वेरंगीन उब्बय तेड़ता|
इव कोंडा ओयतुर मानेनव मत्ता|ओर तूप्पा तिंक एस्सी मंज नेट्टा मारीयतोर |
पिट्टे ओर मानेंक मिंका नेक्काय बाता-बाता मुंडा कित्ता| आलसुड ते  पारयी मंज अत्ता|
अद पारयीमंज अंजो मत्ता| अस्सुटे तांक ओंड पुग्गा तोंद्ता|
मेंडे मेंड ओंड ....
अड़गी उड़तंक नरगे पुगा मत्ता|
पुग्गा किन उड़ी अद नेक्काय वेड़कता| तांक ओंड एड़का वत्ता|
अद मेंड ओंड तुप्पा माड़हत्ता|ओंड नेक्का नेल्ला तद | अग्गा तांक बेनो मेंड तिप्पल किवोड़|
नीला  गूगे केत्तीता  बाय
कंकलो पेंजूवीस चाय उन्ता |
कीके कोंडा नाकी मंज  गूड़यीता
पण्डे किन उड़ाट टेर-टेर केत्तीता
सोबा तद  बाको केंजाट जामा
पुंगर नु पुड़्य  मिड़ कीता
नारंगी टोपी ते  वेर्र्कड़ नेल्ला मिन्दे
गुलाबी लोन तग उप्पे मिंजता
जामनी मोजा कोयला केरता
इदके  पेपर करयो मिन्दे
लालुम होडा तग मेका कुद्दता
जाबुड  मोस्सोल नेल्ला मिन्दे
ताड़स  वेड़का ते केक तिनता
कंकलो तल्लुड़ पेपर  लिका कीता
डुव  बेले कुयेर तग एर मीता
नायव रेंड कोंडा नग सोब्बे रंग मिन्दें
ओंड दिना अवनिल रांदा नग कुद्दी मंज यायो डोडा अट्टानद ऊड़ी मत्ता। यायो कूकर वाटता। "अवनि!
नूनी, जामा मटर चना ईमू।" यायो केत्ता।
अवनिल रांदा नग तिन्सो पुस्तव मटर चना तेस मंज तत्ता मिंका अग्गा वाटता। बटकी तिन्सो ओंड पेड़ेम नेल अड़ता। अवनिल ऊड़ो नू यायो मेंड ऊड़ो!
मटर चना टेबल तग लंगी मंज नेल अड़ता .. मिंका गाडा कुड़ियत्ता। चिक्की वेर्रकड़ तांक ऊड़हत्ता। अद तांक मेलता। मेन्डे ओयोंग कइ दे कित्ता। मिंका नाकानोंक आसुत्ता।
मटर चना रांदा नग अरदा पक्का गाडा कुड़ियत्ता। चिक्की वेर्रकड़ तेंक मेन्डे मेलता। अद गाडा कुडयी मंज दुवते अत्ता ... बगीचा तग एवता।
ओंड रामे पिट्टे इद मटर चना तिंक ऊड़हत्ता। अद तेनग मुक्कुर वाटूत्ता। कोन्नी इद नेक्का लावी ने मत्ता। अद मेन्डे मुक्कुर वाटता। मटर चना लंगी मंज गड तग एवता। अग्गा वंगा पोदला मत्ता।
अस्सुट ओंड एड़े पुड़्य पेइत्ता।  अद मटर चना तद पेड़ेम तिंक ऊड़हत्ता, कोन्नी अद बाले मेंड कीवो। अद मल्स मंज मंडुल तग नेंगता। अद नांदतद मंडुल तग ओंड बोंगा अत्ता। मटर चना गाडा कुड़यी मंज अद बोंगा तग अत्ता। अद किड़ंग तद मंडुल ता लोन तग रोमा पोइपिस्ता।
नरगे दिना अत्ता। मुस्सुड़ वत्ता। मटर चना नांदता। अद पोंदता,मेन्डे पोरीयत्ता । तानद ओंड तोका पेइत्ता ... मेन्डे तल्ला तग रेंड आकी वत्ता।
अद मंडुल तिंक ईकी मंज दुवते पेइता मिंका  पोड़्द तिंक इट्टानद वेड़का ते अद नेक्का बीड़ियद अत्ता। मेन्डे नेक्का बीड़ियद पेरसत्ता।
ओंड दिना बगीचा तग करसो करसो अवनिल तेंक ऊड़हत्ता। " यायो ऊड़ा!"
अद केत्ता। यायो अग्गा वत्ता ।रेंड अस्सो मटर चना तद पोदला तिंक ऊड़हत्ता।
" निम तेंक उर्सक्ती बाले?
"यायो, अवनिन्क पुसा कित्ता। "नहीं!
नन आलसो मत्तन कि निम उर्सक्ती!"
अवनिल यायोंक केत्ता। " इद वै बेग्गा तिन्सो वत्ता?"
इव आलसा पोइपिस्ता। " बेनो तेंक उर्सक्तो?"
निम नू नन पुत्तल बो!
निम कीस ऊड़ा!१.
चूडलद गमला तग ओंड पेड़ेम वाटा मिंका तांक दिनल ऊड़ा। २.
निम तांक ईकड़ नू नांदतग वाटके अद पेरसीता बाले?3। मोक्के अत्तव पेड़ेक मन जीवा तिंक मैदेनेल्ला मंता। नीकिन बेना मोक्के तिंदा वहातीता?
श्रींगेरी श्रीनिवास तन पट्टे नव केड़ा किन बेनो के पोइवंक नेंड तिप्पल ते मत्तोर|
ओना लोन ता नोड़ पोइयोड़| ओना गरे लोन ता नोड़ पोइनोड़|ओना जोका तोड़ पोइयोड़|
नन जुय्य  ओस वम्मानोड़ बेबारीड़्क   नू गोडकी किन  तीतानोंक ईवोन|
वेड़ सोब्बे तोड़ केत्तोड़," धन्यवाद, इंजे मेन्डे अय्यो| केड़ा नेक्काय मिंगता उ कोन्नी मम नरगे तित्तोमा|इंजे मेन्डे तिंदा परवोमा~"बेचारा श्रींगेरी श्रीनिवास!
इंजे इस्सोर नेल्ला पंडतद केड़ा नद सेन तिंक ओर बाले कीतोर?
ओर आलसतोर कि नार दा गरे ओंड बीड़िया बस्ती डोड्डुरु मिन्दे अग्गा तद किसान केंद्र  तिंक तोड़ आयानोंक केतके आता|
सोबले नेल्ला तद केड़ा अट्टे गाड़ी तोहस ओर पेइत्तोर|निज़्जम ओनकिन बेनो के नेल्ला तद काम केस्सीतोड़|
बेस्के दिनात पेरके श्रींगेरी श्रीनिवास वेड़का-वेड़का ते लोन अत्तोर| ओर पट्टे नग मेन्डे केड़ा उरकिसतोर|
मत्ती इ दम्मी ने ओर बेनोन्के  केड़ा  ईवोर|
ओना लोन ता नोड़किन  अय्यो ओना गरे लोन ता नोड़किन अय्यो|ओना जोका तोड़ किन अय्यो|
नन जुय्य  ओस वम्मानोड़ बेबारीड़्क ईया परवोन  नू निज़्जम  गोडकी किन मिंका   तीतानोंक ईवोन|
सोब्बे तोड़ आलसतोड़|केड़ा निज़्जम बे अंजो मत्ता?
ओंड दिना ओना गरे तोर शिवन्नाल  ओंड गजेब तद पूजा-पाट कियानद आलसत्तोर|
पंडित केत्तोर कि भगवान तग वाटानोंक मैदे 108  पंड तव  केड़ा ताड़ा|
शिवन्नाल मिर्री-मिर्री श्रींगेरी श्रीनिवास ता गरे अत्तोर|" मुन्नेय अस्सोम मत्ती अल्लम अयमा|कोन्नी नाकिन 108 पंड तव केड़ा ईमू| नाकिन तोड़ अयमू ?"
श्रींगेरी श्रीनिवास जामा आलसतोर| " निज़्जम कोन्न नायद सेन इंजे  कोयदानोंक मापतना | बेने चूडडुर मिन्दे  | निम नियद पूजा शुरू कीस मनु| नन निज़्जम एवदीतना|"
पूजा शुरू अत्ता|नार दा नोड़ सोब्बे वत्तोड़| पंडित मंत्र करीयतोर |
भगवान तग केड़ा वाटानद समय उब्बय वत्ता|
अस्सुटे श्रींगेरी श्रीनिवास ओंड बीड़ियद जोरा पोइस अग्गा एवतोर|
ओर जोरा तिन्सो 27 पाकेट टेंडी मंज पवित्र किस ता गरे वाटित्तोर| गुलय पाकेटी केड़ा आकी ने मुटा कित्तद मत्ता|
ओंड-ओंड पाकेट तग लिखा कित्तद मत्ता;" उच्च कोटी केले का हलवा एस एस फार्मस" श्रींगेरी श्रीनिवास ओंड पाकेट पंडित तिंक इत्तोर|
" " ओंड-ओंड पाकेट 4 केड़ा नद जोड़ा मिन्दे| इव नियव 108 केड़ा!"
सोब्बे 27 पाकेट मिन्दे|
पंडित तद पय्युर आंगल वैस आलके मत्ता|  ओर मंत्र मिंका केत्ता नद मरंगतोर| अस्सुटे ओंड पिल्ला पेहकी मिर्रता!
जामा मंज नार दा नोड़ गुलय तोड़ कव्स-कव्स कइक पेंसो मत्तोड़|
इंजे सोब्बे तोड़ पुत्तोड़ कि श्रींगेरी श्रीनिवास तनव केड़ा नद सेन तिंक  बाले कीतोर |
निम पूत्ती बाले?केड़ा किन अंग्रेजी ते "बनाना " अरबी ते  "अंगुली" इंजो केत्तीतोड़|  गुलय विश्व ते भारत सोबले ज्यादा केड़ा पुटसीता| इग्गा तिंदा नव 120 प्रकार तव केड़ा उर्सकीतोड़| ट्रिची तग नेशनल रिसर्च केंद्र तग 1120 प्रकार केड़ा मिन्दे|केड़ा तित्के  दिमाग नू  लाव नेक्का पेरसीता| नरगे बाता-बाता भारत तव मिठाई केड़ा नेके  बनेम आता| केड़ा ने बनेम अत्तद मिठाई नव पेद्दे- केरल तग- केड़ा पायसम मिठाई, कर्नाटक तग- केड़ा रसायना , हलवा,रवा केड़ा, गूड़ तव मिठाई|निम मेन्डे  मिठाई नव पेद्दे  पूत्ती बाले?
ओंड ठेला तग नरगे कुस्सीड़ सामान वाटतद  मत्ता |
कुस्सीड़ सामान तमक-तमक वेहासो मत्ता|                      मत्ती भेंड़ी नेंड नेक्का आलसुड़ ते मिन्दे|
भेंड़ी तिंक वेड़का कियानोंक मैदे बुर्का पट्टी-पट्टी ओसोड़ ऊदत्ता|                              भेंडी कवो |
आपा कुद्दी-कुद्दी ढोला पेंसता|भेंडी अस्सोर ते मेंड कवो|
मीडियम आलसो मत्ता |तांक पाटा वावा मत्ता|
मीडियम सी-सी कीस ओसोड़ ऊदता |
मीडियम  तद ओसोड़ केंजी भेंडी कवत्ता|
गुलय कुस्सीड़ सामान वेड़कता मिंका एंदा पोइपिस्ता|
I am a big girl.
I go out of the house alone  नन ओंड बीड़िया पीकतोना | नन वेर्रोने लोन तिन्सो दुवते दातन|
It is so darik!Is someone there?Who is it?
बेस्सोर ईकड़ मिन्दे!बेनो मिन्देड़ बाले?बेनो?
Oh, it is only the cat.
i am not afraid.
ओह!इद कोन्न लोन तद वेर्रकड़ ऊ|नन वेरयोन|
I can see a big dark thing outside!What is it?
नाकिन दुवते ओंड बीड़िया गुड्डुम -गुड्डुम तोंद न्ते!
अद बाता?
Oh, it is only the well.
i am not afraid.
ओह, इद कोन्न मायदे कुआ | नन वेरयोन|
And that sound!Creak creak creak !
What is it?
मेन्डे अद लेंग !
कीडिक-कीडिक-कीडिक!
अद बाता?
Only my siter drawing water from the well!I am not afraid.
ये, इद कोन्न नानो कुआ तग तिन्सो एर तिवंगन्ते!नन वेरयोन
hear footstep!
Who isit ?
Who is it?
बेनव मत काल्की नद लेंग वायन्ते!बेनो?बेनो?
It is my mother.
She has come home from the fields.
मा यायो इद पट्टे नाकेट मल्स मंज लोन वायन्ते|
I am a big girl now.
नन इंजे बीड़ियोंन अत्तन|
I am not afraid of anything!
नन बाता तिंक मेंड वेरयोन!
मालू तनद नय मालून संग काको नद  लोन अत्तोड़।  काको मेट्टा  ता पक्काल मंदानोर।
अग्गा एव्स मंज ओर उड़ह्तोर कि काको केन्न वेरयी मत्ता।  काको केत्ता,"  बेसके दिना ने डुव तद लेंग वाता।  लोन तद मार केहस मन्नु। "
मालू उब्बय तनद खोज-बीन कियानद बेग नु दिरबिन पेह्कतोर मिंका डुव तिंक मेहका नोंक मैदे अत्तोर। मालू गुप्पा तव ओंड-ओंड माड़ा तिंक नेल्ला उड़ह्तोर।
उसडुबब्बूड़ !
डुव ता पक्का तद  माड़ा तग ओंड बीड़ियद पेंजुम तोंदता।
मालू मिर्री मंज काकोन गरे अतोर।' काको मंग माड़ा तग नरगे पेंजू वीसी भन-भन कियते।" निज्जम मालू?
कोन्नी नरगे पेंजू वीसी उरगीने लेंग पेस्पो "  काको केत्ता। इद कोन्न डोंगा नद की भुत लेंग बेने।
मालू ओंड लाटूम टेंगा पेहकतोर मिंका गुप्पा ता एस्सतोर।  कालू अर तगय गड तग पूस-पूस कीस रिंग-रिंग तिड़ीयता।
"कालू मिड़कमा!
गड तिंक नासा कीमा। "मालू केत्तोर मत्ती कालू उरगीने तोका मेलसो-मेलसो रिंग-रिंग वेयलो मत्ता।
मालू मिर्री मंज कालून गरे एवतोर।  ओर अड़की मंज उड़ह्त्तोर,गड तग बीड़िया-बीड़िया गोंजी मत्ता!अव गोंजी एड़्ज तव मत्ता!मालू केत्तोर ," नेल्ला कालू,एड़्ज तिंक मेहकतीनू !"
कालू,मालू मिर्री मंज काको ना गरे एवतोड़।
डोंगा इल्लोड़ ,डाकू  इल्लोड़,मेन्डे भूत बाता मेंड इल्ला!
गुप्पा तग एड़्ज पेंजुम नू मंग आकी तिंदा नोंक वाता!
" ये  अय्यो!"
﻿ यायो केत्ता," लुलु !
दायनद समय अत्ता|"
लुलु बेग्गा मिंदेर?ओर सोफ़ा ता अड़गी मिंजतोर बाले?इल्लोक ओर पर्दा ता पेरके मिंदेर ए ?
लुलु बेग्गा मिन्दे?अद ओज्जल ता गर्रे मिंजत्ता बाले?इल्लोक अद अलमारी टग मिन्दे?
"लुलु!
दायनद समय अत्ता| निम बेग्गा मिन्दी?"
यायो करंगत्ता|
" ये निम इग्गा मिंदी!""
नन अनोना !"
" यायो केत्ता,' मनकिन दाया वैतीता|"" कोन्नी इग्गा मन मिन्दे|"
"नाकिन इग्गा नेक्का मन वत्ता!"
"मेन्डे इद|"
"मेन्डे इद|"    "मेन्डे इद|"
" उड़ह्त्ति ?निम पुस्तकी मालसित्ति ,मेन्डे पूना दोरकिसती |"नेल्ला ..
इंजे लुलु बेग्गा मिन्दे?
नन टिमीना।  इद ना जोकातद पेपेल।
नाकिन पेपेन्क अल्लम कियानोंक नेक्का वेड़का वैतीता। नन तानकिन  केत्तीतान " नन नीकिन नेल्ला मिन्देन। तानकिन इद ओप्वा मंता।
नन तांक केत्तीतन ," उड़ा , नायद मोस्सोर। "जवाब ते अद केत्तीता," भऊ। " ईले केतके तानद मेंड मोस्सोर।
" उड़ा नायव केव्कु ," नन केत्तीतन। जवाब ते अद केत्तीता , "भऊ। "  ईले केतके तानव मिंका केव्के।
नन केत्तीतन ," उड़ा, नायव कोंडा। " जवाब ते अद केतीता , ' भऊ। " ईले केतके तानव मेंड कोंडा।
नन केत्तीतन ," उड़ा, नन ना काल्कीने एंदा परदीतन। "जवाब ते अद केत्तीता ," भऊ , भऊ ,भऊ , भऊ। " ईले केतके मेंड  तानद एंदानद।
नन केत्तीतन , "उड़ा, नायद वंजेर।"जवाब ते केतीता," भऊ।" ईले केतके तानद मेंड वंजेर मिन्दे।
नन केतीतन , "नन आलसा परदीतन "जवाब ते अद केतित्ता, " भऊऊऊ। "ईले केतके अद ना लेक्क मेंड जादा आलसा परदीतन।
नन केत्तीतन ," उड़ा, नायव कइक। "जवाब ते अद केत्तीता ," गुर्रर्रर्र .. । " नू मिड़ंदी मंज तानद चुड्डुलद तोका तोतीता।  ईले केतके  तानग तोका मिन्दे नायग इल्ला!
नाकिन पेपेल नेक्का नेल्ला। नू अद मेंड नाकिन जीवा कीता।
कोंडा,         कइक            मोस्सोर              काल्क             वंजेर           केव्क
मीराल नू नन नेल्ला जोकातोम।अद नाकिन दुनिया तिन्सो सोब्बले नेल्ला जोका तद । निम पूत्ती  बाड़ आ ?
अद नाकिन वेर्रोटे नाकिन उड़ा परदीता!
बाता तानकिन मनते मिन्दे,अदे नाकिन मिंका मनते मिन्दे। बाता-बाता नाकिन मनते मिन्दे,अदे तांक मेंड मनते मिन्दे। मायव पेद्दे मेंड कैली-कैली मिन्दे। मीरा नू अमीरा!
बाता-बाता अद कीता,अदे नन मेंड कीतन। "ओंड ना जोकातद अड़ता,"मीराल केत्तीता। नू नन नायद ऊजे तद सामान तिंक मापतन ।
बेस्सुट-बेस्सुट मम दूसरा-दूसरा काम मिंका कीतोम। मीराल तिप्पल तग अत्के नन तानकिन एल्सपीतन ।
अंटीन लेक्क बेन्टीन मुस्सुड़ वासो मत्के मनल मुस्सुड़ तग कर्सवाला, मीराल केया पोइपिस्ता।
कोन्नी नन नेल्ला आलसतन कि मनल ओंड कागट आक तद ओडा ते जुय्य वेयलानोंक अत्तल!
अद इस्कूल् दाया पोइपिसतद दिना तिंक एड़का कीम। तानकिन जोकातव इल्लोक अस्सोन मीराल अल्लम आस मंता। निम नू नन इंजे नेल्ला जोकातोल अत्तल। निम अंज मंज मेंड ओंड जोकातद मेहका," नन तानकिन केत्तन।
इंजे वेसोड़ केत्तानद नायद पाड़ वत्ता। अमीराल दुनिया तिन्सो सोब्बले नेल्ला जोकातद। निम पूत्ती बाड़ ऊ?अद सामान तिंक मीड़सीता, आले कितके नाकिन तोंदीता।
मीराल नेक्का मुंडा आयनोंक परवो मत्ती, बेस्सुट मेंड मुंडा आयनग नाकिन वेर्रोन्क दायनोंक ईवो।
अद नायद ओंड-ओंड दिना सोबा ते मीड़सीता। अमीरालं मुरुक्कू भूल-भूलय्या तिन्सो दुवते पेइतानोंक मैदे अर मेहकीता मिंका  केत्तीता - तिन्जो-तिन्जो पेइस मिर्रीकाल।
अमीराल केत्ता बो, मम नेल्ला जोकातोम।
मम्म मिन्देम!
मा संग जोका पोइतीतिड़?
ना काल्क नेक्का दमदम्मा मिन्दे| इवीने नन नेक्का उरगीने मिर्रा परदीतन|
नू नायव कइक !
ओ!
बेस्सोर नेल्ला ऊयल !
नाकिन फोटो माड़ीनोंक नेक्का नेल्ला मंता|  इद नायव कइकीनद कामू|
नियद फोटो माड़ीतन ?
नन नीकिन
पिट्टे बेस्सोर मिंगत्ता पारंते!
इद नन केव्की ने केंजन्तेन |
बेने यायो मिंगत्ता पोड़ी अट्टन्ते !
अवी नद गब ना मोस्सोर तग वायन्ते|
येयो , गन्ना करा बेस्सोर लावयत्ता !
कोन्नी ना पल्क मेंड कम इल्ला!
इद कोन्न नेक्का मिंगत्ता!
ना वंजेर केत्ता|
नाकिन पाटा वाता हूँ|  कविता केंजपीतन ?
यायो केतीता कि नायद पापे नेक्का मिंगत्ता| कोन्न बाले लेंग पापे तिन्सो पेइतीता?
"नाड़ कैलीकल पंडेती|"
"नाड़ कैलीकल  लुप्प ती |"
"नाड़ कैलीकल,कोवे ती|"
"नाड़ कैलीकल , मेंडा ती |"
"नाड़ कैलीकल , मल  दी |"
"नाड़ कैलीकल,गोड यायो|"
"नाड़ कैलीकल , बरे दादा|"
"नाड़ कैलीकल , ऐन महाराज  |"
" बेनो?"
"हाँ, बेनो के  जोकातोर|"
" ओड़किन नाश्ता ता मैदे लोपा करंगा|"
इंजे नाकिन इस्कूल् दायनद मिन्दे |कैलीकल जोकातोड़ी ....  मेन्डे बेस्सुट!"
इद नीमाल  उ। नियद मूड़ तेंक मेंड  तिन्दानद नेक्का मन मिन्देनू अदेन मैदे नीमाल  बेस्सुट मेंड तिंजो मंता,तिंजो के मंता!
मम्म!
मम्म!
अलवी-.. अलवी!करस -करस!
करस.. करस!पय्युर नप कीस तिन्न नीमा!
दोय तद काला ते,मिड़का नद दिनम ते.. नीमाल बाता तिन्ता?
दोय तद काला ते मरका तिन्नुट- काया- पंडी। माल तव मरका, मिंगतव मरका। वन्ने मंदानव नू पंड तव तरबूजा,पय्युर तग एर पेस्पी नव पंडी,नीमा नव कइक कोन्न इप्पीर-इप्पीर नू गुड्डुम-गुड्डुम अत्ता।
मुस्सुड़ काला ते,  गुड्डुम-गुड्डुम मोय्योल पोइत्ता नू  नेक्का मुस्सुड़ वायन्ते.. नीमाल बाता तिन्ता?
मुस्सुड़ वत्ता, नरगे तिंदानव तत्ता-कम्कलो, पांडे नू गुड्डुम-गुड्डुम जोन्ना। मन वहत्तव पंडी, माल तव पंडी, नेंडु पंडी, ओहो!
नीमा नद वंजेर कोन्न जाबुड़ अत्ता।
इड़ंगा काला ते,दिनम चूडला आता,मेन्डे इड़ंगम तिप्पल कीता.. नीमाल बाता तिन्ता?
इड़ंगा काला ते कुस्सीड़ दोरकीता। बीड़िया-बीड़िया रासा माटी,उड़ाट!
माड़ा तग तरत्ता ,ओहो!अद गुलय इत्ता कोयत्ता!
नीमन्क तिन्दानद नेक्का मन मिन्दे कोन्नी अद कालम तद हिसाप ते तिन्ता। मम्म्म!
मम्मम!अलवी-अलवी!करस-करस!करस-करस!
दुनिया तग एय्यंग कालामी आता- वसंत, दोय,मुस्सुड़,शरद मेन्डे इड़ंगम। कोन्नी मन भारत तग इग्गा नीमाल मंता, अग्गा दोय, मुस्सुड़ नू इड़ंगम, मुंडे कालामी आता।
काला तद हिसाप ते तिन्दानद;नीमान लेक्क निम मेंड गुलय वड़सा मेंड रंग-रंग तव कुस्सड़ी नू पंडी तिन्ती। वाड़ाट मनल ओंड कलेंडर बना कियाकल कि बेना काला ते बेना कुस्सीड़, मेन्डे बेना पंडी तित्के नेल्ला मंता। इत्ता; पूस लेंज तिन्सो माग लेंज एवना                  चीकू;पूस लेंज तिन्सो माग  एवना मेन्डे दोय तिन्सो मुस्सुड़ कालम एवना     मंगपंडी; इड़ंगा कालम तिन्सो दोय एवना।
कुस्सीड़; दसरा लेंज तिन्सो बुड़्द लेंज एवना मरका; बुड़्द लेंज तिन्सो मुस्सुड़ कालम एवना  तरबूजा; चैता लेंज तिन्सो दोय माड़ेंग आयना।
लीची; एद्दीने नेंडु; एद्दीने जोन्ना; मुस्सुड़ कालम ता पेरके।
मुसम्बी; मुस्सुड़ कालम ते  शरीफा; इड़ंगा कालम ते रासा; गुलय वड़सा ते दोरको मंता  कोन्नी इड़ंगा काला ते नेक्का नेल्ला मंता ।
नन मरका माड़ा तग मंतन | नन दोयदे नेक्का नरगे पंडतव पंडी तिन्तन |
ना पिल्ला बेस्सुट तूप्पा तग मंता अस्सुट नन चतुड़ मंतन|
वाड़ाट ना तूप्पा तग माड़काट , उड़ाट बेस्सोर नेल्ला तद जोगड़ाम नन जमा कित्तन|
नाकिन बगवान तग ओंड पेले जाज ता लेक्क पारीयानोंक नेक्का मन मिन्दे|
माड़ा तग कुद्दी मंज नन सर उड्डी बातै नेल्ला तद डोडा मेहको मंतन|
नन तिंदा कइ दा पक्का उडीतन | नन मेन्डे रोड्डा कइ दा पक्का उडीतन |
नाकिन कीके नेक्का मन वहातीता| बेस्सुट मेंड कीके नाकिन तोंदीता नन अवकिन ओयनोंक मैदे उब्बय नेल वातन|
नन कार-कार कीस ना जोकातोड़ किन करंगीतन
आदोड़ नाकिन मुंडा कीतोड़ , "मिर्रा इग्गा कार-कार कीसो अय्यो!"
कोन्नी कोयला तिंक नायद पाटा मन वाता|इद अदे नाकिन केस्स मत्ता|
वाड़ाट आदो पूना शब्द करयीकल | मावंग नू पिट्टे नद लेंग तद अलग-अलग पेद्देड़ मंता|निम इवीनग तिन्सो बेस्क पुत्ती ?
काकर कार-कार कीता|\ वेर्रकड़ म्याऊँ-म्याऊँ कीता|
डुव आंगलीता|  नय बुहासीता| काकारी नेक्का रोद्द पोइतीता|अदेन कोन्न मानेय बेस्सुट नेक्का रोद्द पोइतीतोड़ अस्सुट केतीतोड़ कि " काका नद मुड़ कार-कार कियन्तेड़ |"
नाकिन एर मन ते  मिन्दे|
नाकिन एर द संग कर्सीनोंक वेड़का वैतीता|
मुस्सुड़ वायंते |
मुस्सुड़ ते माकिन एर दोरकीता |
नाकिन दुवते कर्सीनोंक नेल्ला मंता|
कोन्नी मुस्सुड़ वायन्ते|
नाकिन मुस्सुड़ तग कर्सीनोंक नेल्ला मंता|
मुस्सुड़ तग कर्स तद उड़ी नायव केल्क नांदता | बाबो नायद तल्ला इड़सियानतेर |
नन मेंड बातय कीतन?
नन डुबल एस्सीतन।
चूडलोर पापन्क एत्तीतन।
डोला पेंसीतन।
साइकिल चला कीतन।
पूनद  फ़्राक केरदीतन।
नूल तद डब्बा लेतीतन।
पोदला नग एर तोस्सीतन।
मेका पिल्ला तिंक गड्ड तीतीतन। नन फोटो माड़ीतन।
पतंग कर्सीतन।
नन नेक्का उरगीने कवदीतन।
पंडुम ता अंटीन टीनान्क  पूरन पोली तग अट्टतद पालनीय नेल्ला मंता|" यायो, इद पूनद नू नेल्ला गब्बी नद पालनीय बेग्गा तिन्सो वाता?"
"इद वेड तद नू मेत्त-मेत्ता मंदानद मक्खन ते बनेम आता|"
" नू मक्खन बेग्गा तिन्सो वाता?"
"इद कैत्तद दही ते बनेम आता|"
"  इद दही बेग्गा तिन्सो वाता?"
" दही पाल दे बनेम आता|"
"इद पाल बेग्गा तिन्सो वाता?"
" मनद गोड कपिला मनकिन पाल ईता|"
" अद मनकिन पाल बाड़ ईता?|                                                     " मनल तांक लेता गड तिंदा ईताल                                                                  मेन्डे तांक नेक्काय जीवा कीतल|"
"अस्सुट?"
"माकिन दोरकीता पाल मेन्डे टीनान्क दोरकीता                                                          पूना नेल्ला तद पाल नीय|"
रांदानद लोन विज्ञान तद प्रयोगशाला ईना मंता|  बेस्सुट निम राँदीती  अस्सुट अग्गा नरगे बाता-बाता परिवर्तन [ मिड़न्दानद ]तोंदीता|पाल ते नरगे नेल्ला मिंगतव चीजी बनेम आता| निकिन नियद पाल तिंक बेले-बेले कितके नेल्ला मंता?
तिय्याड़ ,ओंड,रेंड,मुंड मिर्राट
नन मिर्रन्तेन |
नन मिर्रन्तेन|
नन साइकिल चला कियन्तेन |
नन गाडा कुड़यन्तेन|
नन पतंग पारस्पी करसंतेन|
मम  कर्सीतोम अस्सुट बाता मेंड लाव दे कीतोम , मम बाता मेंड चीज तिंक तिवंगीतोम , तूरसीतोम नू अद ओयोंग-ओयोंग दाता इतके अद दायनद उरगी नग कम -ज्यादा आता तांक  लाव इंजो केतीतोड़|
अर्या : रेंड पक्का अंज अड़त्के तानग मोया नद लाव तिंक अर्या नद लाव इनतोड़ |
लाव; मनद काम कियानोंक,बदला कियानोंक नू ताकानदिंक लाव इंजो केतीतोड़ |
इस्कूल् तग छुट्टी अत्ता। पिल्ला इस्कूल् तिन्सो दायन्ते। गुरुजीड़ इस्कूल् तिन्सो दायन्तेड़।  सोब्बे तोड़ लोन दायन्तेड़।
नन गेट तिन्सो दुवते पेइतना। नन उब्बय ते मिन्देना, नायग कर्सानोंक  जड़गो। नायग वेहतानोंक जड़गो। नन उब्बय लोन दायानोंक आ तना ।
इस्कूल् तिन्सो पेइस मंज दुवते वातन। इद ओंड चूडलद अर मिन्दे। अर दा आले नन इब्बड़ वा तना । इग्गा ओंड बीड़ियद रोट मिन्दे।
बीड़ियद रोटी नग नेक्का मुल्ल मिन्दे। कार, ट्रक,साइकिल, पुट्टेर,  स्कूटी मेन्डे आटो । आदो ई - आदो आ दायन्ते। नाकिन गाड़ी वावा अस्सुट रोटी ना अब्बड़ दायानोंक वाता।
नन रोटीन नड़मा एवतना।  मुन्ने नरगे गाड़ी मिन्दे। पेरके मिंका नरगे गाड़ी मिन्दे। नाकिन नेल्ला मतके आता।
रोटी ना अब्बड़ चना नोर मिंदेर। उब्बय दायना अस्सुट नन ओनग अंज अददीतन।  ओर अल्लम आस मुंडा कीतोर। नन माफी तालकी अब्बड़ दातन।
नन दुकानी किन मुन्नेट पेइतीतना। मुल्ल बाता-बाता नरगे अस्सन्तेड़। मुन्ने पुत्रम पिल्ला नद दुकान मिंका मिन्दे। मत्ती नेंड नन नित्ता परवोना।
नन उब्बय-उब्बय दातना। इंजे कीके नव दुकानी मिन्दे। बीड़िया कीके,चूडला कीके, लाटू कीके,सप्पे  कीके , मिड़क-मिड़क आयनव कीके,  गुलय दुकानी नग इस्सोर कीके।
इंजे नाकिन मिर्रा वैतीता। गिसड़ीनद दुकान,वीडियो नद दुकान,केल्क कोइदानद दुकान ता मुन्नेट के मिर्री-मिर्री नन अब्बड़ दातन।
निज़्जम नन लोन एवतन। नाकिन गोमाड़ अय्यो। मा बाबो पय्यल कामी ना दातोर। इंजे वेर अन्नोरे। ओनद साइकिल इंजे मिंका निस्स मिन्दे।
मा बाबो दुवते वातोर, मा यायो ओना पेरके मिन्दे। बाबो नाकिन एत्ती बुर्रीतोर। मिंका वेर कामीना दातोर। इंजे नाकिन बाता मेंड उब्बय इल्ला। नाकिन इंजे जड़गीता।
मालू नेंड तोल्ल दम बगीचा तग कुस्सीड़ कोयदानोंक अत्तोर|मालू कोयत्तोर पंडतव वंगा, लाटूनव आपा नू भेंडी|
बापी केत्ता," नेक्का नेल्ला मालू, अन चुकुन आलू माटी मिंका ताड़ा|"
मालू सोब्बे माड़ाक,टोंडा नू पोदला उड़हत्तोर| आलू माटी बेग्गय मेंड तोंदो|
"बापी, आलू माटी इंजे मोड़यो के उ|" मालू अस्सम कुस्सा वाटित्तोर|"अय्यो मालू,नरगे आलू माटी मोड़यंते उ,नेल्ला उड़ा|" बापी केत्ता|
मालू मेन्डे बगीचा अत्तोर| पेरके-पेरके कालू मिंका अत्ता|
मालू आलू माटी मेहको मत्तोर कि लेंग वत्ता-"भौं,भौं,भौं|"" ओह हो!
नित्ता-नित्ता कालू,"मालू मिर्रतोर|" बगीचा तिंक बोंगा कीमा|"मालू उड़हत्तोर, कालू बोंगा कीस मत्ता| अद बोंगा तद मंडुल तग बीड़िया-बीड़िया आलू माटी मत्ता!
" नेल्ला कालू!
आलू माटी मेहकती,"कुस्सा  निन्डता पय मालू केत्तोर|
हिनाल बाबोन संग पट्टेना अत्ता|
बाबो काम कियन्तेर|हिना पट्टे नग वेयला पोइपिस्ता|
अद पट्टे तग ओंड मल उड़हत्ता|अद मल दा गरे दाया पोइपिस्ता|
अस्सुटे बोटका-बोटका मुस्सुड़ वाया पोइपिस्ता|
मुस्सुड़ तिंक उड़ी मल एंदा पोइपिस्ता|
तांक एंदानद उड़ी हिनाल मिंका एंदा पोइपिस्ता|
मल एंदानोंक मरंगता |
अद निस मंज हिना नद डाका उड़ा पोइपिस्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
ओंड बीड़ियद शाहड़ ता गरे बेस्के पिल्ला मंदानो| अव पिल्ला नद लोन ता गरे ओंड बीड़ियद कर्सा बट्ट मत्ता|अद बट्ट बेले मत मत्ता| अग्गा माड़ाक इल्वा मत्ता,पोदला इल्वा मत्ता | अग्गा कोन्न काली तोग्गे मत्ता|  गुलय शाहड़ तद तोगग अग्गय  एस्सनोड़ अदे तोग्ग ते कर्सा बट्ट निंडी मत्ता|
इव पिल्ला इस्कूल् अन्वा मत्ता| पय्यल-पोड़गिन बट्टी नग वेयलो मंदा नो | रब्बोन तव डब्बा मेहका नो| गिसड़ी किन गोंदा किया नो.... तोग्ग तिंक इव नेक्काय पुंज मत्ता|
ओंड दिना नानो तोग्ग तद बट्टी नग वत्ता| पापे तग एर्रा तुव्वल वाटी मत्ता| वेयलो-वेयलो पिल्लान संग कूद्दता| मिंका तन बेग तिन्सो टेंडी मंज बाता मत उड़ो मत्ता|
पिल्ला मुन्ने जुय्य तिन्सो माड़को मत्ता| मेन्डे केन्न गरे वास उड़ा पोइपिस्ता| नानो नग नरगे पुस्तकी मत्ता| देल्लम तव, पलसा तव,रंग-रंग तव, वेसोड़ी ने निन्ड तव पुस्तकी मत्ता| पिल्ला ओस्सय गरे वत्ता|
नानो दिनाल वाया पोइपिस्ता| पिल्ला मेंड नानोन गरे वाया पोइपिस्ता|नानो नरगे वेसोड़ी केंजपी नोर| बेस्के दिनान पेरके इव पिल्ला अक्षर नू शब्द करया पोइपिस्ता|जम-जम वेसोड़ी केत्ता पोइपिस्ता|
दाट नानो नद पोड़या तिंक सक-सका कियाकल| पिल्ला तोग्ग तिन्सो ओंड कुर्सी-टेबल तत्ता|आदो पिल्ला गलीचा नू पर्दा तत्ता| बाता मेंड तोग्ग तग मत्ता गुलय तत्ता|
ओंड दिना नानो वावो| मेंड ओंड दिना मिंका नानो वावो| पिल्ला केपी मत्ता| माटा-माटा ने पुस्तकी करया पोइपिस्ता| अपुन-अपुन करयी मंज मेंड आदोड़ किन मिंका करयानोंक केन्नो|
ओंड दिना पिल्ला किन नानो नद लोन तद पोड़या दोरकत्ता| पिल्ला उब्बय नानोन्क मेहकानोंक पेइत्ता| पुस्तकी नद जोरा मिंका ओयनोंक मरंगो| मेहको-मेहको पिल्ला ओंड बस तद नंबर पोड़ेम अत्ता| अंजो-अंजो अद रोटी नद पेद्देड़ पुत्ता| बाड़कि नानो अवकिन सोब्बे चीज सीखा कीस मत्ता|
नानो नद लोन बेग्गा मिन्दे?
ई मिन्दे कि आ मिन्दे?मेहकी-मेहकी पिल्ला नोक्कता| नोक्की मंज मल्स दायना अस्सुट ओंड पिल्ला तानद एर्रा गिसिड़ तिंक उड़हत्ता|
नानो कटुल तग पट्टी मत्ता| एड़क् पोइत्तंक अद आलसुड़ ते मत्ता|मोक्को तग केन्ने मेंड कवदड़ इल्वा मत्ता| डॉक्टर दवाई ईस मत्तोर | मत्ती नानो नेल्ला अय्वा मत्ता|
पिल्ला मिर्री-मिर्री अग्गा एवता| नानोन्क सरउड्डी उरंगता|पुस्तकी नद जोरा तांक तोहत्ता |पिल्ला बाता-पुत्ता करयी मंज केंजपित्ता|नानो मेन्डे कवदा पोइपिस्ता| तानव कोंडा नद चमक मेन्डे वत्ता|
लाटूम लेक्क माड़ाम मिन्दे|   नाट लेक्क गड मिन्दे|
बगवान ता पोर्रो  ओंड मोय्योल मिन्दे|                   नेल मंडुल तग ओंड एड़े पुड़्य मिन्दे|
आदकल  दा लेक्क  नेक्का पुहत्ता लकिरी नद मुड़  कम पुहत्ता|
पोर्रो आकी नद ओंड नेड़ेम मिन्दे |         नेल आकी नद ओंड  पतंग मिन्दे |
सिटकल ता  लेक्क नेक्काय मिर्रा|नतका लेक्क  ओयोंग दाउ|
वियवा के पिट्टे वत्ता|         ईकड़ अत्ता पै बबला वत्ता|
माड़ाम ता  पोर्रो  जंगा  मामल मिन्दे| माड़ाम ता अड़गी  निम निस मिंदी |
ये!
इद मिंगता-मिंगता गब बेग्गा तिन्सो वायंते?
इद कोन्न पुन्गा नद भीनी-भीनी गब्ब उ !
इद कोन्न आड़ाप कत्तीनद  गब्ब उ !
नायव गंडेल मोजा नग तिन्सो छी:छी: गब्ब वायंते!
इद कोन्न लुची आलू नद कास-कास गब्बू!
बंगालीनद इद पूनद दुकान तिन्सो !
मिंगता-मिंगता गब्ब, मिंगता-मिंगता गुलाब जामुन तिन्सो वायंते!
नूनी-पापा, मिड़ पुत्तीड़ बाले, मनद मोस्सोर तग मूसका नोंक मैदे कोशिका मनता एं,  अवी ने मनल नेल्ला तद नु ओप्वद गब्ब तिंक पुन्ताला। इस्सोरे अय्यो,मूसकी मंज मनल चीज तद स्वाद तिंक  मिंका  पुन्ताल।
मूसकी मंज केत्तानोंक आता की मनल गब्ब तिन्सो बेस्सोर गरे की जुय्य मिन्देल ।  मवांगी नग मूसका नद पाउर  नर्ग  मनता।  नुल्ले मन मेंदुल तद गब्ब  मूसकी मंज मन्किन  उब्बय मेहाकीता।
तिन्दा ना अस्सुट बातै मिंगतद नेल अड़त्के पेत्ते उब्बय एवदीता।  बेले?
टंक मूसकी मंज!सोब्बे तोल  पुत्तल कि नयकी नग मूसका नद पाउर बइस्सोर नर्ग मनता की अद मूसकी मंज बेस्सुट डोंगान  , बेस्सुट बो बमी बाता पुत्ता किन मेहकीता।
इंजे पुत्तीड़ बो जोकातोड़ी , की मनल पुन्गान गरेट अत्के गब्ब मोर आंजीकल  नु  पोद्द दिप्पा ता गरेट अत्के मनल मोस्सोर बाड़ मोस्सोर तोहातीकल ?
इंजे पुत्तीड़ बो जोकातोड़ी , की मनल पुन्गान गरेट अत्के गब्ब मोर आंजीकल  नु  पोद्द दिप्पा ता गरेट अत्के मनल मोस्सोर बाड़ मोस्सोर तोहातीकल ?
मनल ईले अदेन मैदे कीतल बाड़कि मनग ओंड नेल्ला तद पाउर  मिन्दे नु अदे  मनद मूसकानद पाउर।
कुद्दी मंदानद नेक्का तिप्पल|  कोट्टो मंदानद नेक्का तिप्पल|
इव मोट्टो वेड़ंज्किन मेयलानोंक ईवद नेक्का तिप्पल|
﻿इस्सोर नेल्ला तद पाटा केंजी काल्क निलस्पी मंदानद नेक्का तिप्पल |
चीं-चीं,चीं पिट्टे पारीता |
टप,टप,टिप,टिप नल तिन्सो एर रालीता/अड़दीता|
शी.... शी..
.... शी     कुकर कीता |
चर.... चर....चर....  इद लेंग तिंक नन पुत्तन!
" ओ नूनी निम बाता मेहाकंती ?
नियव पुस्तकी, पुत्रा पिल्ला किन विड़सी मंज, बाता मेहाकंती?
इग्गा बाता मेन्डे उड़ानोंक नू केंजानोंक इल्ला|"
नन यायोंक उड़ीतन| नन तिप्पल ते मिन्देन| अद उड़ा परवो बाले?
चूँ-चूँ,शी-शी,चर-चर यायो निज़्जम केंजा परवो बाले?
दूसरा-दूसरा लेंगी....  एंदानोंक नाकिन कारंगन्ते ?
छुट्टी तद दिनम मत्ता| वीणाल नू विनय ई-आ  मंदानव रंग तव डब्बान नड़मा मत्तोड़|
पांडे रंग नू लालूम रंग, आकी रंग नू कम्कलो रंग, मेन्डे नीला रंग | सोब्बे रंग अग्गा मत्ता|
नेट्टा मरयानोड़ तमद काम कीसो मत्तोड़| ओयतुर तापा तग मत्तोर, नू मेंड ओयतुर  ऊयल तग वेड़ंगी मत्तोर| मम बातय तिंक मैदे नीकिन तोड़ आतोम बाले?
वीणाल नू विनय पुसा कित्तोड़|
नेट्टा मरयानोड़ ओना कइदे ब्रुश इत्तोर| " निम इंजे मार तिंक लोपाट रंग वाटा," ओर वीणान्क केत्तोर," मेन्डे निम दुवतेट !"
अद विनय तिंक केत्ता|
वीणाल नू विनय रंग तव रेंड डब्बा पोइत्तोड़ मिंका कामीन मैदे तिय्यड़ अत्तोड़|वीणाल मार तिंक ओंड पक्काट रंग वाटा पोइपिस्ता| विनय मेंड ओंड पक्काट|
दुड़ा रंग नेल मिटता| दुड़ा रंग नेट्टा तग अड़ता| मेन्डे दुड़ा रंग ओड़ पोर्रो!
निज़्जम काम तेरता| ओड़ नेल अड़तद रंग तिंक उम्मीस्तोड़ | ओड़ नेट्टा तग अड़तद रंग तिंक उम्मीस्तोड़|
मेन्डे माड़ेंग ते तम पोर्रो अड़तद रंग तिंक मिंका उम्मीस्तोड़|
" बेस्सोर नेल्ला मिन्दे नायद लालूम मार!"
वीणाल केत्ता|
" बेस्सोर नेल्ला मिन्दे नायद आकी रंग तद मार!"
विनय केत्तोर|
"ओह् हो!मीड़ कोन्न मारीकिन रंग ते रंग वाटतीड़ !"
नेट्टा नेक्का नेल्ला मरियतीड़| "इंजे इद  ईलके मन्नी "| यायो केत्ता|
﻿ ﻿            वेड़का
आल्सुड़
सिग्ग
वेर्रे
वेड़ का
अल्लम
यायो नग वेसोड़ी केंजो-केंजो चंदून्क नेल्ला उस्कड़ वत्ता। सपना ते ओर पारया पोइपिसतोर।
पारयो-पारयो चंदू बगीचा तग वत्तोर। अग्गा ओनकिन ओंड गूगे कैलता। गूगे पुसा कित्ता," बाले दादा बेले- बेले आयन्ते?"
चंदू केत्तोर," वेड़का वैतंते।"
पारयो-पारयो चंदू पोर्रो अत्तोर। अग्गा ओनकिन ओंड इल्ल पिट्टे लैलता। इल्ल पिट्टे पुसा कित्ता," बाले दादा बेले-बेले आयन्ते?
"चंदू केत्तोर," वेड़का वैतंते।"
पारयो-पारयो चंदू नेक्का पोर्रो अत्तोर। अग्गा ओनकिन ओंड डेय्या कैलता। डेय्या पुसा कित्ता," बाले सेठ, बेले-बेले आयन्ते?
"चंदू केत्तोर,"वेड़का वैतंते।"
पारयो-पारयो चंदू मेन्डे नेक्का पोर्रो अत्तोर। अग्गा ओनकिन ओंड पेले जाज कैलता। पेले जाज पुसा कित्ता," बाले साब, बेले-बेले आयन्ते?
"चंदू केत्तोर," वेड़का वैतंते।"
चंदू पारयो-पारयो मेन्डे नेक्का पोर्रो अत्तोर। अग्गा ओनकिन ओंड राकेट कैलता। राकेट पुसा कित्ता," बाले गुरुजी, बेले-बेले आयन्ते?
"चंदू केत्तोर,"वेड़का वैतंते।"
पारयो-पारयो चंदू निंका मेंड पोर्रो अत्तोर। ई-आ उड़ा पोइपिसतोर। बगवान तग उक्काक पोत्तो मत्ता, आदो चूडला, आदो बीड़िया। चंदून्क उड़ी इव कवदा पोइपिस्ता। मत्ती चंदू तनाके केस्सित्तोर," इंजे कोन्न नेक्का वेड़का वैतंते।"
यायो चंदून्क तेहत्ता मिंका केत्ता," पापा, तेदा!"
चंदू तम यायोंक जीवा कित्तोर मिंका केत्तोर, " सोब्बले नेल्ला कोन्न इंजे आयन्ते।"
नन गिसड़ी, सोक्का कोट्टा परदीतन|             वेरका लिखा किया परवो|            कीके कोंडा मिटसानोंक पुन्नो |
पद पारीया परवो |
नइक् एंदा परवो|             पेत्ते पोड़ेम आया परवो|              काकारी पाटा पारा परवो|
कोवे डोडा अट्टा परवो|
मत्ती कोवे ऊँगा परदीता|
काका कार -कार किया परदीता|             पेत्ते कसा परदीता|            नइक् बुहासा परदीता|
पदी तिंदा परदीता |कीके ईनता दाया परदीता| वेरका लंगा परदीता| नू नन पोड़ेम आया परदीतन|
कोंडा लाल मिन्दे|
बाड़ दादा बाड़?
परसा पेइतंते |                         उमसा,परसा किन साफ कीम|
बुक्का कासता उ |            इवकिन इटमा !
पापे वेयता लेक्क अत्ता|गरे एर मेंड इल्ला!
पय्युर गुनरोला आयन्ते |                      बाड़ दादा बाड़?
गुलय गाल पेइत्ता|
बाड़ दादा बाड़?
इंजे मनल बाता कीतल ?
नूल ताड़ाट                           पुग्गा तोहाट |
निम पुग्गा तग गाल वाटा |                 इंजे नियद पाड़ी |
नन  तेना संग मिर्रा पर्दीतन |
नन तेना संग लंगा पर्दीतन |
﻿नन तेना संग इंदा पर्दीतन|
﻿नन तेना संग ईनता दाया पर्दीतन|
नन तेना संग लंगी करसीतन |
﻿नन तेना संग किक वाटा पर्दीतन|
नन  तेनग तिनसो नयदा पर्दीतन|
मत्ती नन तेना संग बेस्सुट मेंड पार्या  परवोन|
एर मियाना अस्सुट वेड़का वैय्येर ,  नांद तद मेंदुल इड़ंगम पोय्येर ,  ईले बेले अय्येर?
इद गाल उ |
कास्तद पाल वाटतन कटोरी तग, किड़ंगी अत्ता जामा मंज,  ईले बेले अत्ता?
गाल,गाल|
खिड़की तव पर्दाकिन गाल ओयंते, गरे अत्के नायग टुंडानोंक आता,बेनो ईले कित्तो ?
इदे कोन्न गाल उ |
बगवान तग इडरित्ता,मोय्योल वत्ता,गाल-दुमड़ाम वत्ता दुम तेहत्ता |इद सोब्बे बेले अत्ता?गाल,मेन्डे बाता?
कोम्मा मेयलत्ता ,  आकी मेयलत्ता ,  उड़ो-उड़ो पूंगा रालत्ता,  बेले अत्ता?
इदे गाल|
दुवाड़ तग नेक्का करसो मत्ता,     लड्डू नद गब वावेर,   इद बेले अत्ता?
गाल,गाल|
खिड़की तग दर्पण मत्ता ,  नेल अड़स गोंदा-गोंदा अत्ता,  नन कोन्न ईले कीवोन!
ओप्पो इद गाल|
सिटी नेकीता,छूक-छूक आता,   रेल तोंदो, कोन्नी केंजानोंक आता ,   लेंग बेले वत्ता?
इद कोन्न गाल उ मेन्डे बाता?
तोंदो, केल्लो , कोन्नी काम कीसो मंता|
इदे कोन्न गाल उ |
﻿     ओंड भूत मत्ता| अद आलसीनोर कि अद नेक्का वेरतीता |
अद दिनाल बेनोंक इल्लोक बेनोंक वेरतीता |
ओंड दिना डुव दिंक वेरहत्ता |
ओंड दिना नेक्का बीड़ियद ऐन तिंक |
ओंड दिना तोका तोंक मानेन्क |
मेंड ओंड दिना मीसका नोर टांडादारिंक |
मुल्ल वेरंगीन मिर्रत्के  तांक नेक्काय वेड़का वैतीता |
बेनोंक वेर वा नालो तांक उस्कड़ वावो |
ओंड दिना तांक एड़क पोइस् मत्ता| कोन्नी अद बेनोंक मेंड वेर तानोंक आयनोर|
आल्सात्ता , नेंड उप्पे तिंक वेरतीतन |अद उब्बय वेरयीता |
भूत लोन तग नेंगत्ता | उप्पे कोट्टो गूड़यो मत्ता|
धम्म .... धम्म.... तद लेंग ते उप्पे तद उस्कड़ मिर्रत्ता |
उप्पे वेरंगीन वाड़का पोइपिस्ता|वाड़को-वाड़को केत्ता, " बे.. बे.... बेनो मिन्दे अग्गा?
भूत वेर तीनद लेंग ते केत्ता, नना भूत ता  नोना |"
ओ!
भूत ता नोनी!
नन आलस्तन वेर्रकड़ मिन्दे|
उप्पे चादर मुस्सी मंज मेन्डे गूड़यित्ता|
ऐन तद ओंड पिल्ला गुप्पा तग वेयलो मत्ता| वेयलो-वेयलो तांक एर उंदा वाहत्ता |
अद वेर्रोटे कुयेर तग एवत्ता|  अग्गा एव्स मंज अद आलसत्ता कि एर बेले उंतन?
कुयेर तद एर तग अद मुन्ने तानद केव मूड़ह्त्ता| कोन्नी अद एर उंदा परवो|
मेन्डे अद तानद तोका मूड़ह्त्ता|इद दम्मीने मेंड एर उंदा परवो|
अस्सुटे यायो अग्गा एवता |
अद ओयोंग ताना गरे वत्ता|
अद तन पिल्ला तद तोका तिंक एर तग वाटित्ता|
ऐन तद पिल्ला गुर्क-गुर्क एर उत्ता|
"अम्माची!
अम्माची!
नेंड नाड़ेल तद बर्फ़ी बनेम आया परदीता बाले?
नेक्काय तिंदा वहत्ता!"
सूरज तम बापीन्क केत्तोर।
" ही ही ही बनेम आया परदीता। मत्ती इद काम कियानोंक नीकिन तोड़ आया वैतीता। तोड़ आती?"
"ओह-ओह!
इंजे वेड़का वैतीता!"
" निम ना माटा केंजती?
"सूरज नेक्का वेड़कतोर। " केंजती" अम्माची केत्ता।
मनल नेल्ला पंड तद बीड़ियद नाड़ेल कोइदीकला। पूत्ती बो?बेना-बेना वस्ता बो अवे आड़तीकला।... इव तल्ला तग बा अड़वो !
सय !डेम!"
"अल्ले इंजे नाड़ेल तद तोल्का टेन्डीकल ...."                    "चिरर्र!
झीं!भट्ट!किर्रर्र!
सूरज तद पोट्टा तग कुड़गुड़-कुड़गुड़ अत्ता," कुड़गुड़-कुड़गुड़।"                         अम्माची लंगी-लंगी कवता।
"मेन्डे मम तेनद                                                       तोल्का  ऊयतीतोम ईले!"
खटस!
मेन्डे इंजे कोपराकस मशीन ते तेन्क चूडला-चूडला गोंदा कीतोम.. ईले!
" इव चूडला-चूडला गोंदा किन शक्कर नू गुलय सामान कल्पी मंज काड़य तग वाटीतोम ईले....   " बेस्सोर नेल्ला गब वायन्ते  तेनग तिन्सो, अम्माची!"
"इंजे तेंक इद बटकी तग तोस्सी मंज विड़पीकल ... .. मेन्डे गोंगा आयना  नू  किड़ंगना  केपा वैतीता....
पापा!"
" इंजे तेंक चूडला-चूडला             गोंदा कियाकल...."
"नेक्का जोव!
मायद नाड़ेल तद बर्फ़ी तिय्यड़ अत्ता!
मेन्डे नाकानोंक मैदे पय्युर तग                                                               वाया पोइपिस्ता।
आयदमी  के मशीनी उ    बाता मेंड काम तिंक उब्बय कियानोंक मैदे मनकिन तोड़ आयनव किन मशीन इंजो केत्तीतोड़| मनल मनद आयदम  मशीन केत्ता परदीतल-1.
ओड़कल  तग तरानद 2.
तूँजानद मशीन 3.
चक्का  तद नड़मा
4.
गुल्ली मशीन 5.
गरारी मशीन 6.
पेंच मशीन निम सूरज नू  अम्माची नाड़ेल तद बर्फ़ी बना किया नग इस्तेमाल कित्तव गुलय मशीनी किन पूत्ती बाले?
(मनकिन जवाब ईया नद गुलय कोशिश कितके आता। इद नेक्का जरूरी मिन्दे)
अनु नग रंग-रंग तव मोजा मिन्दे| यायोंक इव जरुरत मनता|
यायो इवी ने पोसा माड़ीता | अनुंक इवी नद पोसा माड़ानद मन इल्ला|
अनुंक तनव मोजा नेल्ला मन वाता| मोजा ने काल्की नद रंग बदलेम आता |
लालुम काल्क गाव, लालुम मोजा केरमुट|
जाबुड काल्क गावल, जाबुड मोजा केरमुट |
रंग-रंग तव काल्क गावल ?
रंग-रंग तव मोजा केरमुट| मोजा बेस्सुट उम्मा इन्जो केल्लो |
ओंड दिना अनु पाव तिंक मोजा केरसपित्तोर| मेंडे ओंड बल्ला तिंक नु ओंड गेंद तिंक|
अनु केत्तोर,"यायो पाव लालुम रंग तद अत्ता| बल्ला जाबुड नु गेंद नरगे रंग तद अत्ता|" यायो केत्ता,"इव नेक्का नेल्ला मिन्दे ऊ |"
मेंड ओंड दिना अनु उड़हत्तोर,  ओंड मोजा ते ऍन माड़ीयी मिन्दे|
ओंड मोजा टे वेर्र्कड़ माड़ीयी मिन्दे|
ओर  ऍन नु वेर्र्कड़ तिंक तेह्तोर | मिर्री मंज यायोना अत्ता|
अद यायोन पापे तग वेडंगता ,इंजे कोन्न मोजा ने पोसा वाटवीनु ?"
यायो अनुंक जीवा कित्ता| नरगे जेल आयना एत्ती मत्ता|
बगवान तग गुड्डुम-गुड्डुम नरगे मोय्योल पोइत्ता मेन्डे नाकिन तानद गुड़ंजानद लेंग मिंका वायंते। इंजे मुस्सुड़ कालम वाता।नरगे जेल एद्दीन पेरके मुस्सुड़ बोटका किन केपी मंता। नाकिन ईलके नेल्ला मंता।
मुस्सुड़ तद एर ते नेल तग वन्ने-वन्ने आता उ। मा काकल मुस्सुड़ एर जमा कियानोंक मैदे बेस्क मत पोड़या नग बलटी नू डरामी वाटतोर। कोन्नी लोन ता पोर्रो तिन्सो डरामी नग अड़दानद  एर तिंक झरना इंजो केत्तीतन। मुस्सुड़ ते कूसीन्क पाटा पारानोंक नेक्का मन वाता।
मुस्सुड़ तद एर ते नेल तग वन्ने-वन्ने आता उ। मा काकल मुस्सुड़ एर जमा कियानोंक मैदे बेस्क मत पोड़या नग बलटी नू डरामी वाटतोर। कोन्नी लोन ता पोर्रो तिन्सो डरामी नग अड़दानद  एर तिंक झरना इंजो केत्तीतन। मुस्सुड़ ते कूसीन पाटा पारानोंक नेक्का मन वाता।
बनारस तद शुभा कूसी नाकिन शोभा तद पाटा कार सित्ता।  ई पाटा किन कजरी केत्तीतोड़। निम पूत्ती बाले कि सम्राट अकबर ता दरबार तग ओयतुर मियां तानसेन?
केत्तीतोड़ कि ओर पाटा पारत्के मुस्सुड़ वायानोर। नन मेंड पाटा करयीतन।
इस्कूल् ता आकेट लोन वायना अस्सुट नन मुस्सुड़ एर ते नांदतन, मती नेक्का वेड़का वैस् मत्ता। मा लोन ता गरे तव पट्टे नग मल एंदो मत्ता। कोन्नी  नांदवा मत्ता!मनु ओंड बीड़ियद माड़म  तग ऊयल वाटतोर। नन इंजे ऊन्गानोंक दातन। मुस्सुड़ एर तग ऊयल ऊन्गानोंक नेल्ला वेड़का वैतीता।
रांदा नग तिन्सो पकोड़ा नद गब वायंते। नन रेंड बेस्क जोन्ना तिन्तन बाले?यायो माकिन उंदानोंक मैदे कासतद पाल ईता।अद निन्हे मसला तव पिरकी अट्टी मत्ता। नू यायो केत्ता कि नाड़ अद पूड़ी अट्टीता!
सोब्बे माड़ाक नग आकी वाता मिंका शोभा ते तोंदीता। नाकिन मैदे जयपुर तिन्सो हरी दादल लोहतद सुन्नी ता लेकके। ओर केत्तोर कि इद सुन्नी तिंक वंज पेड़ेक नद सुन्नी इन्तोड़। दादो केस्सो मनोर कि मुस्सुड़ नेल्ला वत्के भूम कमय तोड़किन पन्टा नेल्ला मंता।
सोब्बे माड़ाक नग आकी वाता मिंका शोभा ते तोंदीता। नाकिन मैदे जयपुर तिन्सो हरी दादल लोहतद सुन्नी ता लेकके। ओर केत्तोर कि इद सुन्नी तिंक वंज पेड़ेक नद सुन्नी इन्तोड़। दादो केस्सो मनोर कि मुस्सुड़ नेल्ला वत्के भूम कमय तोड़किन पन्टा नेल्ला मंता।
मम मुस्सुड़ काला तिंक केपतोम । भूम कमय तोड़ कोन्न मुस्सुड़ तिंक मैदे तम देय्याक नग पूजा मिंका कीतोड़। मुस्सुड़ ते नायद मरका पोदला नेक्का बीड़ियद अत्ता। इंजे नाकिन एर तोस्सा मिंका वैयो। अत्तद लेंजी ने नेक्का गाल दुमड़ाम वत्ता, मती नायद मरका पोदला नेक्का लावी ने निस्से मत्ता। नायद मरका पोदला इद माड़ाम ता अस्सोर बीड़िया आता बाले?
वेर मेंदुल राजल।
मेंदुल राजा नग वारे नय मिन्दे। मेंदुल राजल नू वारे नय वेयलानोंक अत्तोड़।
वारे नय पिट्टे ऊड़हता। अद ताना पेरके मिर्रता।
मेंदुल राजल वारे नय दा पेरके मिर्रतोर।
इड़वुड़ अस्सो मिर्रतोड़। मेंडे बेस्क मत दीना मिर्रो के मत्तोड़!
मेंदुल राजल वारे नय तिंक पोइत्तोरे।
मेंदुल राजल इंजे वारे अत्तोर !
काको नव चश्मा काली मायीता |"नन बेग्गा मेहकीतन,नन तेंक बेग्गा वाटतना ?"
अद काली केस्सो मंता|तानव चश्मा इल्वा,अद चश्मा मेहका परवो| अदेन मैदे तांक नायद जरूरत आता, तानव कोंडा मिड़ंदी , तानव कोंडा मेहकानोंक मैदे|
बेस्सुट तानव चश्मा बाथरूम तग,बेस्सुट कटुल तग , बेस्सुट टिक्का मुंजीन पोर्रो मंता|" काको!नियव चश्मा नी तल्ला तग मिन्दे," नन केत्तीतन|"निज़्जम!नन ओस्सय पूनोन | धन्यवाद ऋषा  नूनी |अद कवसो-कवसो केत्तीता | मत्ती, ई दम काको नव चश्मा नाकिन दोरको .... इंजे आयना के दोरको !
नन अवकिन सोब्बे पोड़िया मेहकतन , बेग्गा अद वाटी मंदानोर| तानद टिक्का मुंजी नग , बाथरूम तग , अलमारी तग, पूजा तद पोड़िया तग , कुर्सी ता अड़गी नू डोडा तिंदा नाद टेबल तग |इल्ला.. बेग्गै दोरको| बे मत अत्ता अव चश्मा?
नन आलसतन कि इंजे नाकिन ननेल्ला एड़का ते तासा वैतीता | नन पुंजों मत्तान कि पैय्यल  पोड़गिन बाता-बाता कीता?
नन नेंड बाता कीवोन , वीणा सारस ता संग वेहाता नाद  विड़सी | मिड़ कोन्न पूत्तीड़ कि अद बेस्सोर बोल्लानद माटा| मम इड़वुम अस्सो बेस्के दम चाय उत्तोम नू अद गुलय लड्डू तित्ता ,तम यायो अट्टी मत्तव |" काको केत्ता|
राजू केत्तोर,काको नेंड नेक्काय दंदा ते मत्ता|अद तनव डोकड़ी पैसान मैदे मुख्यमंत्रिंक पत्र मिंका  लीका कीसो मत्ता|
यायो केत्ता,अद नरगे जेल आयना मि  कुसीन संग माटा मिंका वेहासो मत्ता|अद राजून मैदे कोट्टो मत्तद सुटर मिंका मापित्ता |अद मेन्डे वेयलानोंक अत्ता|"इंजे नाकिन मेहाका नद पूना एड़का दोरकत्ता|नन लोन तग उब्बय पूना पोड़िया नग मेहका पोइपिस्तन | ओ!
नाकिन चश्मा दोरकत्ता|"
चश्मा जोता तग उत्ती मत्ता| तानद पें ता गरे,फोन ता अड़गी,टेबल ता पोर्रो | मेन्डे  अग्गाय नाकिन दुड़ा तित्तद लड्डू मिंका दोरकत्ता|  नाकिन काको नद मेंड ओंड जन्म दिना मेन्डे पूना चश्मा अस्सीनोंक मैदे पैसा जमा किया वैतीता|
नागू नू नुनू नेल्ला जोकातव।
ओंड दिना रेंड अस्सो इस्कूल् अन्वा मत्ता।
नुनून्क यायो केत्ता।
टिकली तग आलू माटी नव पराटा मिंका इत्ता।
नागून्क बाबो मिंका केत्तोर। गड़बाक ने ओनद टिकली तिंक निह्सित्तोर।
तिप्पल आसो नुनू इस्कूल् ता अत्ता।
आ नागून्क मिंका बाबो इस्कूल् ता लोसित्तोर।
रेंड अस्सो इस्कूल् तग एवता कोन्नी किल्लास तग नेंगानोंक वेरयो मत्ता।
बाड़कि , गणित तद सवाल रेंडिंक अस्सो तिप्पल कीसो मत्ता।
ऐन गुरुजी रेंड अस्सो नद तिप्पल तिंक पुंज मत्ता। अद रेंड अस्सो किन तन गरे करंगता।
गणित तव सवालीकिन चित्र माड़ी ईले समझा कित्ता।
ताना पेरके रेंड अस्सो कैली मंज नरगे सवालीकिन चित्र माड़ी तमक-तमक समझा कित्ता।
रेंड अस्सो केत्ता, " ए!
गणित तद सवाल हल कियानद नेक्का नेल्ला। मम नेंड पुत्तोम।"
गुप्पा तद राजल डुव उ ।   आंगिलता पै गुप्पा वेर्यी दाता।
रेंड दिना नग  तिन्सो तानव पल्की नग एड़्य मत्ता।   " महाराज, पल टेण्डी  एस्सा केल्ला ," डॉक्टर कोवे केत्ता।  " ओ ," डुव केत्ता।
डुव दद पल बेद्द टेण्डीता।  सोब्बे  वेरयो मत्ता।  " महाराज, नन दुलत्ती ओकीतन।  पल्क उब्बय एल्ली दुवते वाता," कोंदाल गधा केत्ता।
निम राजंक लात रेतीति ?"
डुव काड़म अत्ता।   वेर्यी अत्ता गधा तन तोका तेस  मिर्रता।
ऐन, चीता, एड़्ज , लुप्प सोब्बे वेर्यी मिन्दे।   राजन पय्युर तग कइ बेद्द वाटीता ।
"महारज, नन उड़ीतन?"
ओंड नरका उप्पे वेर्रोट तिंक केत्ता।   " ओ नेल्लय ," डुव आंगल वैता।
" ओह, इग्गा कोन्न नेक्का  गंडेल निन्डी मिन्दे," उप्पे लोपा उड़ह्त्ता।   अद तानव चूडला पल्कीने गंडेल नोरत्ता। डुव दद एड़्य नेल्ला अत्ता।
"महाराज , पल्क दिनाल नोरमु।  इल्लोक इव कड़यीता ," उप्पे केत्ता।
"ओ । कोन्नी निम इद माटा बेनोंक केल्मा। इल्लोक सोब्बे तव केतीता कि राजल गंडेल पोइत्तोर," डुव केत्ता।
" ओ , उप्पे  कवत्ता।
डुव मेंड कवत्ता।
नन बीड़ियोन अत्तन या पेरस्तन |
नन सीढ़ी /तपा तग तरा परदीतन |
कोन्नी नन डिग्गा परवोन|
नन कुर्सी तग कोन्न तरीतना  |
मत्ती डिग्गा परवोन|
नन कुर्सी तग नू टेबल तग  मेंड तरीतन
कोन्नी डिग्गा परवोन|
" बाबो!
बाबो!
"नन केइतन | बाबो कवदीतोर      " सोनू, इंजे डिग्गानद करया !
:"वेर केतीतोर|
नाकिन वेरया वहातीता| मत्ती नन केयोन |
जम-जम ने नन टेबल तिन्सो डिग्गीतन मेन्डे कुर्सी तिन्सो |
बेले मेंड नन नेल डिग्गा नद करीयत्तन |
डुव तद बदकड़ नेक्का मंता नेल्ला अय्यो।  निज़्जम डुव शोभा ते मंता नू दूसरा मावंगी किन तिन्ता।
डुव तद बदकड़ नेक्का मंता नेल्ला अय्यो।  निज़्जम डुव शोभा ते मंता नू दूसरा मावंगी किन तिन्ता।
कोन्नी डुव नेक्का बीड़िया नू पूहतव मंता।  अदेन  मैदे अवकिन तमद डोडा मेहकानोंक तिप्पल आता।
बीस दम डोडा मेहक्के , डुव सिर्फ ओंडोय दम दोरसका परदीता।
डुव गुप्पा तग वेयलाता अस्सुट , खौ!खौ!खक!
मुंज केईता कि बेनो कोट्ट मुयतोर डग ईलतन्तेर!
खौ!खौ!खक!
डुव गुप्पा तग वेयलाता अस्सुट , खौ!खौ!खक!
मुंज केईता कि बेनो कोट्ट मुयतोर डग ईलतन्तेर!
खौ!खौ!खक!
आऊ!हऊ!
काकर वेरीयतद नय दा लेक्क केइता।  आऊ!हऊ!
ऊउ!
ऊउ!
ऊउ!
चीतल पिट्टे लेक्क केईता।  ऊउ!
ऊउ!
ऊउ!
गुलय गुप्पा पुंता कि डुव वत्ता!
आहऊँ?
आहऊँ?
डुव आलसीता , ये बे अत्ता सोब्बे तव?
ओंड दिना ओंड उप्पे तिंक बीड़ियद रोटी दोरकता। " नन इद रोटी तिंक लोन ओतन," अद केत्ता।
अद रोटी तिंक पेरके मेलसुत्ता।  रोटी मेयलो।
अद मुन्नेट मेलसुत्ता।  रोटी मेयलो।
तिंदा कइ दा पक्काट तुरसुत्ता। रोटी मेयलो ।
रोटी तिंक पेरकेट मिर्री मंज रोड्डा कइ दा पक्काट तुरसुत्ता  मत्ती रोटी मेयलो।
हूँ$$..  नन ई दमीने जोता तोह्तीतन। तेंक तिवंगी मंज लोन ओतन। उप्पे मिर्री अंज जोता तत्ता कोन्नी अद चूडला अत्ता।
अद मेन्डे अत्ता मिंका लाटूम जोता तत्ता। रोटी तिंक तोह्ता मिंका तिवंगता.. मेन्डे तिवंगता कोन्नी रोटी मेयलो।
उप्पे कुद्दता मिंका चुड्डुन रोटी तित्ता।  ओह, नेक्का मिंगत्ता!
चुड्डुन मेन्डे तित्ता , चुड्डुन मेन्डे,चुड्डुन मेन्डे,  नू मेन्डे चुड्डुन .. रोटी चूडला अत्ता।
इंजे रोटी तिंक ओयोंग तुरसित्ता नू अद गाडा कुड़यो कस्सुम लोन ता लोपा नेंगता!
उप्पे वेड़कता। उप्पे ता लोन तग गुलय रोटी नेल्लाय मत्ता । मत्ती अद इस्सोर नरगे रोटी तित्ता कि तानद पोट्टा इस्सोर .. इस्सोर.. बीड़िया अत्ता।
उप्पे तनकिने उरगीने तुरस्त्ता कोन्नी अद तन लोन तग पोद्दा परवो।
तन लोन तद अर तग उप्पे तन पोट्टा तिंक पोइस मंज कुद्दता, "नाकिन  इस्सोरद तिंदनद अयवा मत्ता।  बेद्दीन संग तुसी तिंदानिंक  नेल्ला मत्ता। "
सैम नेक्काय वेड़का तोर पेकल मत्त्तोर| ओनकिन तनद क्रिसमस ईनम तिंक पुन्दानद मत्ता|
"यायो, नायद क्रिसमस तद ईनम बेग्गा मिन्दे?"
सैम पूसा कित्तोर|यायो कवसो-कवसो केत्ता," अद कोन्न नन ओंड पोड़या तग मिस्सी तासित्तना |" तनद लाटुम वन्जेर पेस्पी  सैम तम बाबोंक मेहकानोंक अत्तोर|
" बाबो, नायद क्रिसमस ईनम बेग्गा मिन्दे?
"सैम पूसा कित्तोर|" तांक कोन्न नन अग्गा मिसतन निम् बेग्गा मेहका परवी , सैम," बाबो कवसो-कवसो केत्तोर|
हूँ.... नन पुत्तन कि बाले कियानद!
सैम आलसतोर | नन इंजे मेह्कीतन कि ईनम बेग्गा मिन्दे !
ओर बाबो नद टेबल ता पेरके उड़ह्तोर | इग्गा  ओंड ईनम मिन्दे, लालुम रंग तद कागट आक ते  मुटा कित्तद |  " कोन्नी इद कोन्न जुजु कुसीन मैदे मिन्दे," सैम अग्गा वाटतद पेपर तिंक पोड़ेम आसो केत्तोर|
मेंडे ओर यायो-बाबो नद कोल दा नेंगतोर | अग्गा ओनकिन नेल्ला तद पेपर ते  मुटा कित्तद ओंड ईनम दोरकता| "एल्फी काकन मैदे ,"सैम अग्गा वाटतद पेपर पोड़ेम आसो केत्तोर|
सैम मिन्जी-मिन्जी यायो नद अलमारी तेरीयतोर| अग्गा जमुनी पेपर ते मुटा कित्तद ओंड ईनम दोरकता | ताना पोर्रो लिका क़िस मत्ता," मा मय्यड़  सोफीन मैदे|
सैम मल्स मंज तन कोली तग अंज मंज कुद्दतोर | ओर नेक्काय आलसुड़ ते मत्तोर| अस्सुट ओनद नजर पलंग ता अड़गी  वाटतद ईनम  तग अत्ता| अद  रुपहले रंग तद  कागट आक ते मुटा कित्तद मत्ता!
" इद नायदु !"
तानग वाट तद पेपर तिंक पोड़ेम आस मंज नेक्का वेड़कतोर|
सैम डब्बा पेह्की मंज मेलतोर , इ मिड़तोर-आ मिड़तोर | " इग्गा बाता मिन्दे?
बाता मिन्दे इंगा ?"
सैम ईनम तिंक पाड़ह्तोर कि  मेंडे अग्गाय  मिस्सीतोर ?
सैम ईनम तिंक मेंडे पलंग अड़गी वाटतोर मिंका क्रिसमस एवना केपा नद आलसतोर |
नेंड सुमान संग कर्सानद बेद्दे इल्ला|               सुमाल वेरोटे बाता कीता?
अद आलसता|अद यायो नद साड़ी मुसता | अद बापी नव एरपुक केर्त्ता|
अद ओंड मेडम उ |   अद मेन्डे बाता केरदीता ?
अद लोपा नेंगता नू अग्गा तांक दादो नव चश्मा तोंदत्ता|
अद दादो नव चश्मा पेहकता,               दादो नद टेंगा अड़ता |
लेंग केंजी दादो नद उस्कड़ मिर्रता |              दादो मुंडा कीतोर बाले?
अय्यो, दादो मुंडा कीवोर| ओर सुमांक बुर्रतोर |
"ला-ला,ला ला,ला.... "
" इद इग्गा तिन्सो मिन्दे बाले?"
"इद अद पोड़या तिन्सो मिन्दे  बाले?"
"इद कोन्न अग्गा तिन्सो मिन्दे!"
"ला-ला ला ,ला-ला,ला...".
"इद बगवान तिन्सो मिन्दे      बाले?"
" इद माड़ाम तिन्सो मिन्दे      बाले?"
"इद कोन्न पोदला नग           तिन्सो मिन्दे!"
"ला-ला ला,ला,ला,ला, ला .... "
"इद गुड्डुम मिन्दे   बाले?"
"इद पांडे मिन्दे बाले?"
"इद कोन्न एर्रा मिन्दे!"
"ला-ला ला,ला,ला,ला, ला .... "
"इद प्रार्थना मिन्दे बाले?"
"इद कविता मिन्दे बाले?"
"इद कोन्न पाटा मिन्दे!"
"इद कुम्मागोरोल कि बाले?"
"इद रामे कि बाले?"
" इद कोन्न .... "
"ला-ला ला,ला,ला,ला, ला .... "
" इद कोन्न गधा उ|" " इद कोन्न गधा उ!"
" इद कोन्न गधा उ!"
"ओ!ओ!
पारो मन्नुट!"
बेस्सुट मेंड नन   गूड़यानोंक आतन ,
घंटी नेकीता टिंग-टिंग!
नन  मिड़न्द के अस्सोन,
बेनय फोन नेकीता ,पिंग-पिंग !
नन मेन्डे गूड़यनोंक आयन्तेन ,
गुड़ीय तद घंटी नेकता डिंग-डिंग !
ट्रिन्ग -ट्रिन्ग !
ये इद बाता मत्ता ?
ओंड साइकिल मिर्रन्ते |
बाले अत्ता!यायो नाकिन सेतै मंदानद ऊड़ी केत्ता | निम इंजे आयना गूड़यवीने ?
कोन्न यायो , नन यायोन्क कोंडा ऊड़ी केत्तीतन |" नाकिन उस्कड़ बेले वाता?"
टिंग,पिंग डिंग, ट्रिन्ग !
"लोन कोन्न घंटी नद लेंग ते निन्डता !"
पुग्गानोर वत्तोर |रंग -रंग तव पुग्गा तत्तोर|
चीकू मिर्री-मिर्री वत्ता| कम्कलो पुग्गा पोइस कवदा पोइपिस्ता |
मीकू,भीकू,नू बीनू लेंग वाटतोड़ | नित्ता नित्ता!
पुग्गानोन दादा!
इस्सोर उरगीने गाल वत्ता| चीकूल पुग्गा ता संग मिर्रत्ता !
ओंड चुड्डुलद पीक मत्ता रमा |रमान्क केव्की नग  केरदीनव पड़की नेक्का मन मत्ता|बेनो मेंड ईनम तग केव्की नव पड़की के ईतोड़ | तानग लालूम पड़की,नीला पड़की,जाबुड़ पड़की ,मतलब बीमुड़ विल  दद  रंग तव गुलय पड़की मत्ता|  मेन्डे रमान जन्म दिना ते बापी तान मैदे बाता तत्ता?
बापी रमान मैदे नेक्का नेल्ला राव हीरा तव पड़की तत्ता | इव उक्काक ईना मिड़क-मिड़क आसो मत्ता| रमान्क पड़की नेक्का मन वत्ता|अद पुसा कित्ता," बापी, नीकिन इस्सोर नेल्ला तव उक्काक बेग्गा दोरकत्त?
अद नरका ते बगवान तग उक्काक तोंदवा मत्ता|बापी बगवान ता उड़ह्त्त,उड़ाट नन बगवान तव गुलय उक्काक कोयत्तन मिंका अवी नग तिन्सो नेल्ला तव उक्काक कि ने नी मैदे पड़की बना कित्तन |
बापी नद माटा केंजी रमाल नेक्का आलसंते | " जगपित-जगपित उक्काक नोड़ी बेग्गा मिंजत्तीड़ , वाड़ाट उक्काकनोड़ी,बगवान तग दियवा वाटीमुट |"रम्म अल्लम आस अत्ता|
नरका गुड़ीया ना अस्सुट रमाल तनव पड़की टेण्डी मंज  तकिया ता अड़गी वाटता | अद आलसी मत्ता कि बेनै पड़क बगवान तग मल्स दाता| नड नरका रमान्क ओंड सपना वत्ता|
सपना तग ओंड नेल्ला तद परी वत्ता नू रमान्क केत्ता, "आलसमा रमा, नायग बगवान ता मैदे हजार पूना उक्काक  मिन्दे उ!"
रमाल तेदत्ता| अद पुत्ता की अद बाता उड़हत्ता|
गुलय बगवान उक्काकीने जगपित-जगपित आसो मत्ता|
रमाल तनव पड़की मेन्डे केर्त्ता नू तानव कोंडा जगपित अत्ता| उक्काक ईना |
रमाल इंजे नेक्काय वेड़कता |
कुम्मा गोरोल केईता कुहु-कुहु....
पिट्टे आंगलीता चीं-चीं....
पिट्टे आंगलीता चीं-चीं....
बोडे केत्तीता प्रूट कुटा प्रूट -प्रूट ....
केरयाड़ केईता टें-टें ....
कोर्र[गोग्गोड़] कूसीता कोके रेटो ..
नू  बाको केईता डेरक्- डेरक्।
आदो तव बन बिलाव लकीर-लकीर मनता।     डुव द लेक्के।
आदो तव बन बिलाव तव लाटू-लाटू केल्क मनता।     डुव द लेक्के।
आदो तव बन बिलाव तग गुनरोला चिन्ह मनता।     बायोक ता लेक्के।
आदो तव बन बिलाव नेक्काय पोर्रो तरा परदा नव मनता|       बायोक ता  लेक्के।
आदो तव बन बिलाव बीड़िया-बीड़िया मेट्टा नग मनता।          मेट्टा बायोक लेक्के।
आदो तव बन बिलाव उस्को तग  मनता।   उस्को बायोक लेक्के।
आदो तव बन बिलावी  किन केव्की नग नरगे केल्क मनता।      वेर्र्कड़ ता लेक्के।
आदो तव बन बिलावी किन कीके मनते मनता।    इर्र नय दा लेक्के।
आदो तव बन बिलावी  दुनिया  तिन्सो ओस्सय चुडला मनता।   बीटारी वेर्रकड़ ता लेक्के।
आदो तव बन बिलावी लोन तव वेर्रकाड़ी ईना मनता।  गुप्पा तव वेर्रकान लेक्के।
मत्ती इव सोब्बे तव बन बिलावी के उ!
डेम्मी नग तिन्सो पंडे उक्काक किन ऊड़हत्ता मिंका इट्टानोंक आसुत्ता। ओंड नरका ते आलसता। नेंड उक्काकी किन इट्टिकल।
अद बीड़ियव कल्कीनग  तरत्ता। कइ आहता.. कोन्नी उक्काक कइ दे     वावो।
मेन्डे गुब्बल तग तरत्ता।   कइ आहता....   कोन्नी कइ दे वावो।
गरे नाड़ेल तद माड़ाम ऊड़हत्ता।  अद नेक्काय डेंगल मत्ता। आलसता इंजे काम आता।
अद तरा पोइपिस्ता।  नेक्काय  तिप्पल ते तरत्ता।
कइ आहता ....उक्काक  मेन्डे मेंड कइ दे वावो।
तांक अल्ला वैता। अद नेल ऊड़हत्ता।  वेररंगीन तानद नेसकड़ इरकत्ता।
गुंडेतग कइ वाटता।  तनाक तनाक समझा कित्ता।  वेरीयमा।  लाव तोहा।
अद इंजे डेम्मिन्क ऊड़हत्ता।  उक्काक डेम्मी नग पोत्तो मत्ता।
उक्काकी किन ऊड़ी वेड़कता। डेम्मीना पक्का लंगत्ता।
अद बेले नेल वासो मत्ता।  आले उक्काक मेंड गरे वासो मत्ता।
दुर्रुम ईना एर तग लंगत्ता।
बट्टीना वत्ता।  अंसीनग कूद्दत्ता।
इंजे उक्काक डेम्मी नग पोत्तो मत्ता।
रंगरेजिन कूसी भट्टी वाटता |
नरगे गिसड़ी नग रंग वाटता|
नीला तल्लागुडा| कंकलो चादर|
लालुम साड़ी | जाबुड़ टोपी|
गुड्डुम  फुलपेंट|
कंकलो सोक्का|
रंगरेजिन कूसी गुलय रंग वाटता|
भीमारामू धोबी ना गधा मिन्दे| तान नेक्केउस्कड़ वाता| अदेन तान मुंडड़ दोरकिता|
ओंडदिना गरे लोन तद गोड गौरी पूसा कित्ता, “भीमा निम इस्सोर आल्सुड़ते बाड़ मिन्दी?”भीमा गधा केत्ता, “नाकिन नेक्के उस्कड़ वाता|निम नाकिन तेसीती?” “ओ, तेसीतन” गौरी केत्ता|  मेंड ओंड दिना गौरी “भू....भू.... केयो मत्ता| कोन्नीभीमा गधा गुड़ियो मत्ता|
मुल्फेटभीमा गधा कुय्येर तिन्सो वत्ता| मोती नयअगे वत्ता| “मोती नाकिन नेक्के उस्कड़ वाता| निम नाकिनतेसीती?” “ओ, तेसीतन” मोती केत्ता| मेंड ओंड दिना मोती नय “भौं...भौं...” बुहसो मत्ता| कोन्नी भीमा गधा गुड़ियो मत्ता|
अंटीनमुल्फेट भीमा गधा चीनू कोर्र दा संग कइल्लता|  “चीनू नियद लेंगते कोन्न सोब्बे तोड़ दिनाल नरकोम तेदीतोड़|  निम नाकिन तेसीती?” “ओ, तेसीतन” चीनू केत्ता| मेंड ओंड दिना नरकोम चीनू कोर्र “कोकरे टो...कोकरे टो...” कीसो उरगिने कूसता|कोन्नी भीमा गधा गुड़ियो मत्ता|
मुल्फेटभीमा गधा कालू काकर तिन कार-कार कियानद उड़ता | “दादा काकर, निम नाकिन नरकोम तेसीती?” “ओ, तेसीतन” कालू काकर केत्ता|मेंड ओंड दिना नरकोम कालू काकर, “कार...कार...” किसुत्ता कोन्नी भीमा गधा गुड़ियोमत्ता|
इंजे कोन्नी भीमा गधा अल्सुड़ ते मत्ता|  मेंड ओंड दिना नरकोम ओंड वीस तान मोस्सोर तग कुद्ता|“ए...ए...एच्छी!” इले आसो भीमा गधा ना उस्कड़ मिर्र्ता|
“ऐ..नन बेले तेदतना?”“नन तेसित्तना,”  वीस केत्ता|“निज्ज़म!
नाकिन निम दिनाल तेसीती?”“ओ, तेसीतन|”इंजे भीमा गधा नेक्के वेड़क्ता |
नायव कोंडा नाकता | नाकिन एर उंदा वास मत्ता|एर तदानोंक मैदे नन नायव एरपुक मेहकतन |
येय !
नायद पलंग ता अड़गी  डुव मिन्दे !
इंजे बाले कीतन?
यायोंक करंगीतन ?
डुव आंगिलके यो ?
मेन्डे गूड़यीतन ?
मत्ती उस्कड़ वावो....
उब्बय बेनो मत मोमबाती जला कित्तोड़ | मार दग यायो निस्स मिन्दे|
" बाता माटा पापा ?
"यायो केतीता |   "नाकिन करंगी मत्ता ?"
नन डुव दा पक्काल  उड़ीतन|यायो अड़कीता मिंका  डुव दिंक तिवंगी मंज दुवते पेसपीता |
ये !
इद कोन्न डुव बाता मेंड  अय्यो|इद कोन्न नायद देल्ला तद कम्कलो-गुड्डुम सुटर उ |  तेनव बिल्ला डुव कोंडान लेक्क पोत्तीता|
नन कोन्न आए वेरयी मत्तन !
यायो नाकिन एर उसपीता |
इंजे नन गूड़यीतन | गुप्पा तव जीवा तव डुवकिनद सपना उड़ा नद मिन्दे !
हाशिम तिंक मरका मन ते मिन्दे|    इद दोयदे मरका नासेम आता|  हाशिम अवकिन एहतीतोर |
बाबो केत्तोर कि निम मरका नग तिन्सो एर टेण्डिम अस्सुट अव नासेम अय्यो|  " पुड़्क एर इल्वा जीवा मंदा परवो ,"ओर केत्तोर |
"मम मरका नग तिन्सो एर बेले टेण्डीतोम ?"
हाशिम पुसा कित्तोर |"अवीनग ओव्वोड़ वाटी!"
बाबो केत्तोर|
तान पेरके बाबो नू हाशिम मरका किन एद्दी नग वसानोंक मैदे वाटित्तोड़ |
ओड़ कांच तद ओंड कुंडा तग चुड्डुन निय अरके अग्गा वाटित्तोड़|             निय पुड़्किन मरका एवना दाया ईवो|
बाबो,मनल कोन्न आचार बना कित्तला !"
हाशिम केत्तोर|
मनल मन पसंद तव पंडी नू कुस्सीड़ तिंक बेले नेल्ला तासा परदीकल?
आलू नव गोंदा +अट्टानद + वसपानद+ आलू नव चिप्स           [तल्ला कीस तिंदानोंक मैदे] सेव+शक्कर + रिम्मा + अट्टानद = जैम/मिंगत्ता चटनी/मुरब्बा
वंगा+ओव्वोड़+एद्द +निय=एद्दी नग वस्पतव वंगा|  रिम्मा+ओव्वोड़=रिम्मा नद आचार
अनुज तद मन ऊयल ऊन्गानद मत्ता|
ओर तम नानोन संग केत्तोर-नानो, नन ऊयल बेग्गा ऊ न्गीतन  ?
ऊयल कोन्न बेग्गै इल्ला|
नानो केत्ता- मनल मनद ऊयल मनाले माड़ीकाल |
मामुनी  लोन ता पोर्रो तिन्सो साईकिल तद पांतद टायर नु बीड़ियद जोता तत्ता|
अद माड़ा तद ओंड बीड़ियद कोर तग जोता एस्सत्ता |                 जोता कोर दा पोर्रोट मेन्डे नेल वत्ता|
नानो टायर तिंक जोता तग नेल्ला गट कित्ता|
केत्ता-उड़ा, इद  मनद मनवा ऊयल |
इड़वुड़ अस्सो नरगे जेल आयना ऊँगो मत्तोड़ |
अनया तिंक इद दुनिया तग तनद मोट्टो वेड़ंज नेक्का सोबाते मिन्दे। चूडलानू गुनरोला मोट्टो वेड़ंज बेस्सुट मेंड तानद पय्युर तग मंता।  अद तांक गूड़ीया ना अस्सुट ऊकीता, इस्कूल् तग ऊकीता मेन्डे ऊयल ऊन्गो मिंका ऊकीता। अनयाल पय्यल पोड़गिन मोट्टो वेड़ंज ऊकीता। अनयान यायो-बाबोड़किन मनते वावो। वेड़ केस्सो मंतोड़: नियद मोट्टो वेड़ंज तिन्सो गब वाता,अनया । ऊकमा अनया!
नेंड अनयाल चिड़ियाघर अत्ता। तम यायो-बाबोड़ तानद कइ तिंक ऊड़ोड़ु , ओड़ मावंगी किन  ऊड़न्तेड़ु।  अनयान्क तोंदता ओंड ऐन। ऐन तद पिल्ला तम यायोन संग  करसो। अद तम बाबोन संग मेंड करसो। अद तन जोकातव किन संग केड़ा मेंड तिन्नो। कोन्न अद चूडलद ऐन बाता कियन्ते ?
तनद सोंटा तिंक ऊको मिन्दे। चुप्पुर!
चुप्पुर!
चूडडुर अब्बड़ लुप्पी तोंदता। अवीनग ओंड  चुड्डुलद लुप्प पिल्ला मिन्दे। अद तम यायोन संग गड तिन्नो। तम बाबोन संग ई-आ ऊड़ो। तन जोकातव किन संग मेंड करसो। कोन्न अद बाता कियन्ते ?अद तनद गेटा तिंक नाकन्ते। चेर्क!
चेर्क!
मेन्डे अनयान्क तोंदता कोवे। कोवे नग ओंड चूडलद कोवे पिल्ला मिन्दे। अद तम यायो नग वेड़ंगो। तम बाबोन संग मेंड करसो। अद तन जोकातव किन मेंड करसो। कोन्नी चूडलद कोवे बाता कियन्ते?
अद तनद मोट्टो वेड़ंज ऊकन्ते। चुप्पुर!चुप्पुर!
एर दा नड़मा अनयान्क डुम्मे तोंदता। अवी नग ओन्ड पिल्ला मत्ता। अद तम यायोन संग केंजवा मत्ता। मेन्डे अद तम बाबोन संग मेंड केंजवा मत्ता। अद तन जोकातवकीन संग एर तग मेंड कर्सवा मत्ता। मेन्डे वै डुम्मे पिल्ला बाता कियन्ते तन बुक्का नाकंते।चेर्क!चेर्क!
डुव्क आंगली मंज अनयान्क स्वागत कित्ता। अद ऊड़ा डुव तद पिल्ला!अद तम यायोन संग गूड़यो। अद तम बाबोन संग वीसी पूड़ो अद तन जोकातव किन संग मींजी मंज केपो। कोन्नी अद चूडलद डुव पिल्ला बाता कियन्ते। अद तनद तोका तिंक नाकंते। चेर्क!चेर्क!
अनयाल कुद्दता मिंका माव पिल्ला किन आलसो मत्ता। अनयाल तन गरे-गरे ऊड़त्ता। ओयतुर पेकल तम बाबोन अट्टा तग कुद्दी मंज कइ एर्सकन्तेर।  मेंड ओयतुर पेकल डोकड़ीन केल्क नू पंडी नद माल दे कर्सन्तेर।
अनयाल ओंड पीक तिंक तनद कैमरा ते फोटो तिवंगानद ऊड़हत्ता। अब्बड़ ओंड पिल्ला तनव मूया ने कर्सन्ते। गुलय पिल्ला वेड़का ते मिन्दे। अनयाल तन मोस्सोर ता अड़गी ऊड़हत्ता। कइ मूट पोइस मंज मोट्टो वेड़ंज पय्युर तग मिन्दे!अनयाल तन मोट्टो वेड़ंज ते बातय  दूसरा किया परवो बाले?
अनयाल मोट्टो वेड़ंज तिंक पय्युर तिन्सो दुवते टेन्डता। अद तम यायो-बाबोड़ग एवना मिर्रता। अनयाल तम यायो-बाबो नव कइकिन पोइत्ता मिंका ऊयल ऊन्गा पोइपिस्ता। माड़ा ता पोर्रो मंज ओंड कोवे अनयान्क ऊड़हत्ता मिंका अद मेंड आलके कित्ता।
डमडम तग ओंड बीड़ियद केक मिन्दे|
डमडम केक तिंक कोइस मंज तानव आट गोंदा कीतोर|
ओंड गोंदा बापीन मैदे|
ओंड गोंदा दादोन मैदे|
ओंड गोंदा यायोन मैदे|
ओंड गोंदा बाबोन मैदे|
ओंड गोंदा कुसीन मैदे|
ओंड गोंदा काकान मैदे|
ओंड गोंदा नानोन मैदे|
ओंड गोंदा डमडमीन मैदे|
बापी,दादो,यायो,बाबो,कुसी नू काकाल केक तिन्तोड़|
नानो नू डमडम मेंड केक तिन्तोड़|
नर्कोम किच्चू उब्बय तेदतोर| ओर अल्लम आस केत्तोर , " अंज मंज चुकुन कीके पोइत्के आता |"
डेम्मी नद अर तग ओनकिन चोरू कइलतोर|वेड़ नेक्काय  जोका मत्तोड़ कि पय्यल पोड़गिन संगे कर्सो मंदनोड़|
मुनियल ओड़किन कीके पोइतीनद गालम पोइस दायनद उड़ह्ता | "मम कीके पोइतीनोंक डेम्मीना दायंतेम | मीड़ वायन लेक्क वाड़ाट |"
चूडलद मुनियल जामा आलसता|" आले कीमाट, एर इल्वा कीके डोल्लीता" अद केत्ता |
ओड़ मुनिया नद माटा केंजोड़ | ओड़ कस्सुम डेम्मी ना अत्तोड़|
किच्चू नु चोरू डेम्म अंसीना कुद्दतोड़|रेंड कीके ओड़ मुन्नेट वेयली मंज अत्ता, ओंड वारे नु मेंड ओंड गुनरोला|
मेंड ओंड कीके वत्ता| नेंड आयना ओड़ इस्सोर बीड़िया  कीके ऊड़वा मत्तोड़!
मुनियल  कवसो-कवसो  केत्ता ,"इद कोन्नी बाबो नद काल तिंक  मिंका बीड़िया  मिन्दे|"
किच्चू नू चोरु तमव कीके पोइतानव गाला डूडीकिन  टेक-टेक्का पोइत्तोड़ |किच्चू आंगलीत्तोर , " नायद कीके!
"चोरु मेंड आंगलीत्तोर, " अय्यो ... नायद कीके !"
किच्चू उर्गीने तिवंगतोर..चोरू नेक्का उर्गीने तिवंगतोर |
कट !
इड़वुड़व  अस्सो गाला डूडी उरंगता |धम्म !
किच्चू नेल अड़त्तोर |  दुर्रुम!
चोरू एर दग अड़त्तोर |
इद बेले अत्ता ?
निम बाता आलसीती?
कीके रेंड अस्सो जोता किन तोहसित्ता !
एड़्ज तानद लोन-दुवाड़ ऊ सता| अद सुक्कुन कीके पोइतानोंक आता| अद इग्गा नेल्ला तोंदीता |
अद कीके पोइता नद कोंय्ये पेहकता |डेम्मी नग कीके पोइतानोंक अत्ता|
कोंय्ये तग साड़ो वाटता |
नू वाटित्ता एर दग|  कीके इरकानोंक केपता |
कीके चतुड़ मत्ता| अव कोंय्ये तिंक मड़ड़ा तग इरस्कित्ता |
﻿एड़्ज आलसता कीके अड़ता| अद लावीने कोय्ये तिंक तिवंगता| कोन्नी कोय्ये दुवते पेइयो|
एड़्ज आलसा बेने बीड़िया इरकता|अद नेक्का लाव वाटता | मत्ती तानद टेंगा उरंगता|
एड़्ज तिंक अल्लम पेइत्ता |
अद तन लोन अत्ता|
वल्ला पोइस मल्स वत्ता|
वल्ला तग एर वाटत्ता |
कीके चतुड़ मत्ता| अव वल्ला तिंक ईकित्ता |
एड़्ज तिंक नेक्का अल्लम पेइत्ता| आलसत्ता कीके बाले ऐ  कितके आता| अद आलसता  कि अदे अंज कीके पोइतीता |
नू अद डेमी नग लंगता |
लोपा नेक्का नेल्ला तव कीके मत्ता|अव एड़्ज ता सर उड्डी वेयलन्ते | एड़्ज तिंक इग्गा नेक्का नेल्ला मत्ता|कीके किन मिंका एड़्ज ता संग नेल्ला मत्ता|
एड़्ज इंजे नेक्का वेड़कत्ता |अद आलसता कि इंजे कीके पोय्यो | बेस्सुट मेंड मन कीता , अवकिन करसीता|
नालवुड़ जोकातोड़ तमव पुत्रम पिल्ला किन मिर्रस्पीतोड़।
वीना नग ओंड आकी रंग तद कार गाड़ी मिन्दे।            मीना नग ओंड कम्कलो रंग तद आटो मिन्दे।
संजु नग ओंड लालूम रंग तद बस गाड़ी मिन्दे।     मंजु नग ओंड नीला रंग तद ट्रक मिन्दे।
तिय्याड़  अयमुट , 1-2-3 दाट!
लकी मेंड  मिर्रा नग कइल्तोर।
ऊड़ाट, ऊड़ाट !
लकी वेड़ सोब्बे तोड़ किन जीड़न्तेर।                                                     कोन्नी लकी  मिर्रानग जीड़त्ता।  |
इस्कूल् तिन्सो लोन वासमंज  मनु दिनाल कड़क्को करसीता |ओंडोय काल दे लंगी-लंगी अद ओंड-ओंड लोन वैदीता | १,२,नू ३.
४,५,नू ६.
७,८,९ ,नू १०.
कोन्नी नेंड अट्टे पड्डी तान पोट्टा तग ओता पोइतंते| अद जामा लंगीता,मेन्डे ताड़कीता |1,2 नू 3,कजड़म !
4,5 नूकजड़म !कजड़म !7,8,9, नू 10, कजड़म!कजड़म!कजड़म !
मनु उडीता कि तान पोट्टा तग चूडला-चूडला बोयटा वत्ता|                                                          १,२ नू ३  तान पोट्टा तग !
४,५ नू ६ तानव डंडा नग!
७,८,९ नू १० तान मोरकुल तग!
मेंदुल गुलय बोयटा मिन्दे, कजड़म तव!
"नीकिन यायो एड़क पेइत्ता,"यायो केत्ता|                 " निम इस्कूल् दाया परवी|"
मनु कटुल तग पट्टीता , मंडे कीता ,     कजड़म!
कजड़म !कजड़म!
कजड़म!कजड़म!
कजड़म!
"ताड़ाकमा 'यायो केत्ता!
कोन्नी मनु नद  कजड़म नेक्का अत्ता!
यायो नू बाबो ऊड़वा अस्सुट मनु कजड़म ताड़कीता!
दलिया तित्ता पेरके ,   कजड़म,कजड़म!
" ताड़कमा !"
अंगिलतोड़ यायो नू बाबो |
कोन्नी बेस्सुट अद कटुल तग पट्टी मंता, मेन्डे पोइस्पिता कजड़म!
कजड़म!
कजड़म !
कजड़म!कजड़म !
कजड़म!
मनु अट्टे-पड्डी कोट्टो मंदानोंक आसूता कि ताड़कोन                     कजड़म!कजड़म !
सांप सीढ़ी कर्सानोंक आता|                    अद वेसोड़ी नग मंता| तान पेरके एड़का मनो-               कजड़म!कजड़म!कजड़म!
जम-जम  गज्जी  मायीता| मनु लेक्कीता| १०,९ और ८,७,६ और ५,४,३,२ और १.
मेन्डे मेंड ओंड दिना मनु तनद सोक्का तेतीता,अद उड़ीता कि तानद कजड़म .... माई!
इंजे मनु मेन्डे कड़क्को करसा परदीता |लंगी-लंगी लेक्कीता अद |     १,२,नू ३.
४,५,नू ६.
७,८,९ नू १०.
मम सोबब तोम दशहरा मंडय उड़ानोंक अत्तोम ।
बाबो चिंटून मैदे वन्ने नद चश्मा अस्सित्तोर। यायो ना मैदे ओंड पोत्तानद नीली टोपी अस्सित्ता नू मुन्नीन्क टॉफी दोरकत्ता।
लोन दायना अस्सुट उरगीने गाल वत्ता।  अद ना टोपी तिंक ओत्ता।
नायद टोपी ओंड पांतद मर माड़ाम तद कोम्मा तग इरकता।
नन नेक्का केयतन। नू मूल्पेट डोडा मिंका तिन्नोन।
सुमड़ ईकड़ ते लेंज पेइत्ता।  अद पांतद मर माड़ा तग नायद टोपी उड़हत्ता।
लेंज नायद टोपी केरता मिंका कवता। नन मिंका कवतन।
मेंड दिना इस्कूल् तेरता पेरके , यायो नाकिन ओंड पूना  लालूम टोपी इत्ता। " लेंज लोसित्ता," यायो केत्ता|
अद ईकड़ ते लेंज नू नन, इड़वुम अस्सो टोपी केरतोम मिंका कवतोम।  मम नेक्का वेड़का ते मत्तोम।
निम बाता आलसंती ?
पोड़्द तिंक मिंका टोपी कावल कि बाले?
जामा मेहकाट नेंड नन बेना टोपी केरतन।
प्रियल ओंड लेंग केंजता |सरररर .. सरररर ...     बेनो?
प्रियल मिर्री मंज दुवते वत्ता |अद  उड़ता कि गोड गड अल्वन्ते |अय्यो, इद गोड तद गड अल्वानद लेंग अय्यो|
बाले माड़ाम तग कुद्दतद कोवे तिन्सो वायन्ते ?अय्यो, इद कोवे तद लेंग अय्यो|
बाले इद पंडे गड तग लंगानद लेंग ए ?अय्यो, इद पंडे तद लेंग अय्यो|
बाले इद लुप्प पारयीनद लेंग ए ?अय्यो, इद लुप्प तद लेंग अय्यो|
बाले इद डेम्मी नव कीके नग तिन्सो वायंते ?अय्यो, इद लेंग कीके नद अय्यो|
अस्सुटे प्रियल ओंड ऐन उड़ता!ऐन ओंड माड़ाम तग तन मोरकुल नोकन्ते |
सररर ...सररर ...  प्रियल पुत्ता!
नाकिन नरगे जोकातोड़ मिन्देड़ |
ना बेनो-बेनो जोकातोड़ बीड़ियो-बीड़ियो मिन्देड़ | नु ...
बेनो-बेनो जोकातोड़ चुडलोड़ मिन्देड़ |
ना बेनो-बेनो जोकातोड़ मुइत्तोड़ मिंका मिन्देड़ |
नु... बेव-बेव  पिल्ला मिंका मिन्दे |
ना बेव-बेव जोकातव किन तोका मिन्दे |
नु बेव-बेव जोकातव किन काल्के इल्ला |
ना बेव-बेव जोकातव पारयीता।  नु बेव-बेव जोकातव ईंता दाता।
ओह!
हो!
पुस्तक्की मिंका कोन्नी ना जोकातव उ ।
कोन्नी, ना नेक्का नेल्ला जोकातोर बेनो मिन्देर ?
बेनो ?
बेनो ?
बेनो ?
मा यायो!
डोडो तम यायोन संग मिंजा नव कर्सो मत्तोर|
ओनकिन सात कुस्सा दोरकत्ता |
आरु पूंगा वाटानव |
एयंग पिट्टे|
नालू जोड़ी पुलपेन्टी |
मुंड एंदा नग पेंसानव |
रेंड कइक|
ओंड यायो|
पर्प वीतानोर किसान नेक्का आलसुड़ ते मिंदेर। नीड़े ओनद पंटा पंडवा मत्ता।
इंजे दोय तेरहत्ता, इद पर्प वीतानद वेला। कोन्नी ओड़द नार तग बेनगय  विज्जा इल्ला। 'कीतल कोन्न बाता कीतल?
कीतल कोन्न बाता कीतल?
विजय तिंक आलसुड़ पोइत्ता।"इद कोन्न नेक्का बीड़ियद तिप्पल उ!"
नबीता केत्तीता," आटीनग विज्जा तिंक नेक्का मोला मिन्दे!
""अद विज्जा तिंक कत नु पुड़्क अवकानद दवय  मतके पंडीता। विजय केत्तोर, "माकिन मायद भूम तग उब्बय नू काला तिंक परदानद विज्जा कावल उ।
कीतल कोन्न बाता कीतल?
कीतल कोन्न बाता कीतल?"
सुरेश  आलसोड़-आलसोड़  केत्तोर । "इद कोन्न नेक्का बीड़ियद तिप्पल उ। "
नबीता नू केतकी मुत्तेनद समूह तग मिन्दे उ। इव मीटिंगी वाटीता उ। इव नार दा सियान ता संग मिंका कैलीता उ । इव मेंडे आदो समूह नग मिंका केत्तीता उ।
"कीतल कोन्न बाता कीतल?
कीतल कोन्न बाता कीतल?
"सोब्बेतोड़ आलसुड़ ते मिन्देड़। "इद कोन्न नेक्का बीड़ियद तिप्पल उ!"
नरगे दिना आयना रांदता पेरके सोब्बेतोड़ वेड़का ते मत्तोड़ । नबीता केत्तीता," मनल पुत्तल कि बाले कितके आता।"बेना मेंड तिप्पल नेक्का बीड़िया अय्यो, मनल ओंड बैंक शुरू कीताला!
"विजय पुसा कित्तोर," अद बैंक मनकिन बेले सैता कीता?""
पैसानद बैंक अय्यो, विज्जा तद बैंक उ, " केतकी केत्ता।
किसान विज्जा तद बैंक शुरू कियानोंक मैदे जमा आतोड़। वेड़ तम लोन तद विज्जा तिंक चुड्डु-चुड्डु जमा कित्तोड़।
विज्जा तद बैंक साधारण बैक ता लेक्क काम कीता। बेले मुल्ल बैंक तग पैसा जमा कियानोंक दाता। आलके किसान विज्जा जमा कीतोड़।
पान्ता विज्जा मनग तद विज्जा पर्प तद विज्जा भेंडी नद विज्जा गूम्मोड़ तद विज्जा पेरमी नद विज्जा काकाजोन्ना नू मेन्डे आदो विज्जा जमा कियानोंक मैदे नरगे विज्जा।
सुमतील बैंक तिन्सो ओंड किलो पर्प तद विज्जा ओत्ता। नबीता तानद खाता तग एड़का ते लीका कित्ता। कृपाल ओंड किलो पर्प तद विज्जा  बैंक तग जमा कित्ता। केतकील नेल्ला रे अद विज्जा तिंक ओंड कुंडा तग वाटता।
विज्जा वीत तोड़ मेन्डे एर मिंका वाटतोड़,मुस्सुड़ वत्ता मिंका अत्ता।
इंजे पंटा कोयदानद वेला एवता।
किसान तद पंटा इय्येन नेल्ला मिन्दे,वेड़ इद वेड़का तिंक नेल्ला वेड़कंतेड़।
सुमतिंक पंटा तिन्सो नरगे वंजी नद विज्जा दोरकत्ता। बैंक तग डेढ़ किलो वंजी नद विज्जा जमा कीस मंज अद तनद विज्जा तद कर्जा तिंक ब्याज ता तोह्तीता। केतकील एड़का ते रजिस्टर तग लीका कीता। नबीता एड़का ते विज्जा तिंक डब्बा तग वाटीता।
विज्जा तद बैंक तग इंजे नरगे विज्जा मिन्दे। पेर्रेन ता मैदे विज्जा, मय्येन ता मैदे विज्जा मेन्डे अब्बड़ मय्येन ता मैदे मिंका!इंजे वंजीनोड़ किसानीड़ किन नेक्का बीड़ियद तिप्पल इल्ला,बाड़ कि ओड़द विज्जा तद बैंक नेक्का बीड़िया मिन्दे!विज्जा बेग्गा मेंड मिन्दे। बैंक तग मिंका मेन्डे पट्टे तग मिंका!
विज्जा ते निंडतद बैंक माकिन डोडा नू गिसड़ी कोट्टानोंक मैदे विज्जा तद कावल उ। कोन्नी विज्जा तद नेक्का मोला मिन्दे। आदो विज्जा तिंक हाइब्रिड विज्जा इंजो मिंका केत्तीतोड़। इद विज्जा तिंक ओंड वड़सा वीती मंज मेंड ओंड वड़सा वीतानद अय्यो , अद विज्जा तिंक वीतानोंक मैदे इरिया कत तद जरवत आता। इद विज्जा ओंड-ओंड पक्का तद मंडुल तग पंडा परवो।
लोन तद विज्जा तिंक नेह्स मंज तासके इरिया कत तद विज्जा अस्सा वैयो। ओंड साधारण बैंक ता लेक्के। वेड़ विज्जा तिंक जम्मा कीस मंज पील दे उदाड़ ईतोड़ मिंका पील दे पोइतीतोड़!
इद वेसोड़ ओड़यान (उड़सा) तद भीमडंगा नार तग लंकेश्वरी यायो नद पेद्देड़ ते विज्जा बैंक वत्ता। चेतना ओर्गेनिक पेद्देड़ तद ओंड समूह तोड़ किसान तिंक तमद पर्प तद नू मेंड आदो तद विज्जा तिंक नेह्तानोंक मैदे विज्जा तद बैंक शुरू कियानोंक तोड़ अत्तोड़।
भारत देश तग नू दुनिया तव देश की नग नरगे किसान विज्जा तिंक नेह्तानोंक मैदे विज्जा तद बैंक शुरू कित्तोड़। विज्जा तद बैंक तिंक मुत्ते चला कीता , गुलय ऊड़ा वेसा मुत्ते के कीता। इव मुत्ते किन विज्जा तासानव मुत्ते इनतोड़, इव विज्जा तिंक राका कीता।
दुनिया तद विज्जा तिंक मैदे मिंका ओंड बैंक मिन्दे। तानकिन स्वाल्वार्ड ग्लोबल सीड वॉल्ट इनतोड़। इद ध्रुवीय ता पक्का मिन्दे। अग्गा दुनिया तिन्सो तत्तद 830000 दूसरा-दूसरा विज्जा तास तद मिन्दे।
नाकिन ओंड जोकातद मिन्दे |                                   अद  मायदे  लोन तग मनता |
नन बेस्सुट  वेड़कीतन , अद मेंड अस्सुटे  वेड़कीता
नन बेस्सुट  केईतन , अद मेंड केईता |
कोन्नी तानद लेंग वावो !
ना जोकातद मंगेल तग लोपा मिन्दे |
" दुवते वाड़ा !"
नन केस्सो मंतन| " मनल करसीकल!"
मत्ती अद वावो|
अल्लम आस नन गुड़यीतन |
अस्सुट अद मंगेल तिन्सो दुवते वाता- ना सपना ते  वाता |  मेंडे मम नेक्काय मिड़कीतोम|
मम करसीतोम, मम मिर्रीतोम  मेंडे रोद्द पोइतीतोम |
नन बेस्सुट ताना संग वेहातीतन,अद मेंड ना संग वेहातीता|
नरकोम-नरकोम ना जोकातद  मेंडे मंगेल तग मिन्जीता|
इंजे नन अल्लम अय्योन |नन पुत्तन कि मम इड़वुम अस्सो मेंडे सपना तग मिड़ कीतोम|
मीराल नू नन नेल्ला जोकातोम।अद नाकिन दुनिया तिन्सो सोब्बले नेल्ला जोका तद । निम पूत्ती  बाड़ आ ?
अद नाकिन वेर्रोटे नाकिन उड़ा परदीता!
बाता तानकिन मनते मिन्दे,अदे नाकिन मिंका मनते मिन्दे। बाता-बाता नाकिन मनते मिन्दे,अदे तांक मेंड मनते मिन्दे। मायव पेद्दे मेंड कैली-कैली मिन्दे। मीरा नू अमीरा!
बाता-बाता अद कीता,अदे नन मेंड कीतन। "ओंड ना जोकातद अड़ता,"मीराल केत्तीता। नू नन नायद ऊजे तद सामान तिंक मापतन ।
बेस्सुट-बेस्सुट मम दूसरा-दूसरा काम मिंका कीतोम। मीराल तिप्पल तग अत्के नन तानकिन एल्सपीतन ।
अंटीन लेक्क बेन्टीन मुस्सुड़ वासो मत्के मनल मुस्सुड़ तग कर्सवाला, मीराल केया पोइपिस्ता।
कोन्नी नन नेल्ला आलसतन कि मनल ओंड कागट आक तद ओडा ते जुय्य वेयलानोंक अत्तल!
अद इस्कूल् दाया पोइपिसतद दिना तिंक एड़का कीम। तानकिन जोकातव इल्लोक अस्सोन मीराल अल्लम आस मंता। निम नू नन इंजे नेल्ला जोकातोल अत्तल। निम अंज मंज मेंड ओंड जोकातद मेहका," नन तानकिन केत्तन।
इंजे वेसोड़ केत्तानद नायद पाड़ वत्ता। अमीराल दुनिया तिन्सो सोब्बले नेल्ला जोकातद। निम पूत्ती बाड़ ऊ?अद सामान तिंक मीड़सीता, आले कितके नाकिन तोंदीता।
मीराल नेक्का मुंडा आयनोंक परवो मत्ती, बेस्सुट मेंड मुंडा आयनग नाकिन वेर्रोन्क दायनोंक ईवो।
अद नायद ओंड-ओंड दिना सोबा ते मीड़सीता। अमीरालं मुरुक्कू भूल-भूलय्या तिन्सो दुवते पेइतानोंक मैदे अर मेहकीता मिंका  केत्तीता - तिन्जो-तिन्जो पेइस मिर्रीकाल।
अमीराल केत्ता बो, मम नेल्ला जोकातोम।
रोटी गुनरोला मंता|
डबल रोटी मुंड मूलानव मंता|
बर्फ़ी  लाटूम-लाटूम मंता
चकली गुनरोला ईना मंता|
वड़ा कोन्न गुनरोला ईना मंता|
पाटिशापता मेंड गुनरोला ईना मंता|पाटिशापता  ओंड बांग्ला मिठाई तद पेद्देड़ मिन्दे  अद  मैदा,नाड़ेल नू गुड़ा ते बनेम आता|
पॉम्फ्रेट तिंक नड़माट कोयतके अद ओंड  आरु मूला ईना आता| ﻿पॉम्फ्रेट ओंड कीके तिंक केत्तीतोड़ |अद कीके नेक्का मींगीता|
दोसा तिंक ओंडोय पक्काट मड़पके अद ओंड अक्कुम ईना तोंदीता|
इद हलवा तद कोन्न बातय आकार मनो,  तांक बेले इतके आले कियानोंक आता|
इव गुलय नायद बटकी तग वास मंज अन्न-दैत्य बनेम आता|
नन बटकी तग अन्नम इयानोंक केपी मंतन। मेन्डे कास-कास कुर्रुम-कुर्रुम नू पलकीने कोंर्की-कोंर्की अवकिन लोपीतन।
ओन्ड मोय्योल अंजो मत्ता।
मल केत्ता," निम बगवान तग पोइमू। नन भूम तग एंदीतन।"
कीके केत्ता,"निम बगवान तग पोइमू। नाकिन नरगे एर कावल।"
किसान केत्तोर,"निम बगवान तग पोइमू। नन पंटा वीतीतन।"
राजू केत्तोर," निम बगवान तग पोइमू। नन ओडा वायतीतन।"
मोय्योल तिन्सो मुस्सुड़ वाया पोइपिस्ता।
मल नेक्का एंदता।
डेम्म निंडता। कीके वेड़कता।
किसान पंटा वीता पोइपिस्तोर।
राजू तन जोकातोड़ संग नेक्का वेड़का मुस्सुड़ कर्सा पोइपिस्तोर।
कवसो-कवसो मोय्योल अब्बड़ अत्ता। अपुन पेरके नेल्ला तद गब विड़सित्ता।
गुप्पा तग बाता मेंड आए अन्नो ।          बाता मेंड अन्नो !
सोब्बे एड्डी दाता।       सोब्बे!
डुव तनद डोडा तिंदा परवोक, नयत्तद डोडा बेनो तिन्तो ?
डामोर नू मेका कुक्कल!
मेन्डे करवीनद रान पद। घुर्र-घुर्र-घुर्र!
डामोर नू मेका कुक्कल तद डोडा मैयत्के बेनो तिन्तो ?
वीसी नू पुड़्क।
मेन्डे करवीनद रान पद। घुर्र-घुर्र-घुर्र!
ऐन गुप्पा तग तानद पोट्टा खाली कीता , अस्सुट तानद पेले गोद्दे तिंक बाता नाकीता ?
दुम्मीसी!
मेन्डे  करवीनद रान पद।   घुर्र-घुर्र-घुर्र!
नेल तग कोम्मा, आकी मेन्डे मुस्सुड़ तव बोटका अड़त्के , अवकिन बेनो तिन्तो?
एल्लुम नू मेन्डे चूडला पुड़्क !
मेन्डे  करवीनद रान पद।   घुर्र-घुर्र-घुर्र!
गाल उम्मा ते गंडेल अत्तके तांक बाता पोइतीता?
माड़ाम !
उंउं  , कोन्नी करवीनद रान पद अय्यो।  घुर्र-घुर्र!
घुर्र-घुर्र!
नीकिन बेस्सुट बेना के गिसड़ी केरदा वहवा मत्ता बाले?
सोक्का तव बिल्ला वाटा वहवो। फुलपेन्ट नेल्ला आता।
लहंगा मन वहवो,मूला इरको मनता उ।
सूट दोड़-दोड़ डिग्गो मंता।  सुन्नी ओता पोइतीता।
गुनरोला मंदानव पोद्दो। निज़्जम बाता मेंड वावो।
इद प्राक नरगे रंग तद मिन्दे। दादा नद सोक्का डिड़ंग-डोड़ंग आता।
बाबो नव सोक्का लाटू नव मिन्दे उ। यायो नव आये बेले मती। आदो चीजी नग एवदानोंक मेंड अय्यो।
गिसड़ी नाकिन नेक्का तिप्पल कीता उ, अदेन मैदे अग्गय मायी उ। कोन्नी नन मेंड ईलके आलसतन्ना..
इवी ने के उब्बम उमसीतन्ना,नेंड ना हिसाप् ते के कीतन्ना।!
नन बिड़ियोन अत्तन। नन नर्गे बाता-बाता माड़ा परदीतन।नन फोटो माड़ा परदीतन। मेन्डे नरगे चीजी माड़ा परदीतन।
नन यायो नद फोटो माड़ीतन। अद मेयलावा नालो कुद्दी मंता।
नन मा नानो नद फोटो माड़ीतन। अद मेयलावा  नालो कुद्दी मंता।
नन नरगे चीजी नव फोटो माड़ीतन।
कोन्नी नाकिन नेट्टा तग फ़ोटो माड़ानद मेलो।
नन नरगे चीजी माड़ा परदीतन।
नन वेर्रकड़ तद फोटो माड़ीतन। अद मेंदुल अत्ता।
नन कीके माड़ीतन। अद चूडला मिन्दे।
नन कागट आक तद ओडा, पिट्टे मेन्डे पेले जाज माड़ीतन।
नन लोन नू रेलगाड़ी माड़ीतन।
ना एलाड़ सोब्बे लीकीता।  नन नरगे बाता-बाता माड़ा परदीतन!
ना एलाड़ माड़ा परवो !
नरकोम अत्ता/ वियत्ता|
पोड़्द  पेइत्ता|
पूरब दिशा ता आकेट  वत्ता|
पश्चिम दिशा ता अत्ता|
यायो नद छुट्टी तद दिनम मत्ता | अद पुस्तक पोड़ेम आसो मत्ता| अनिल अद मेंड छुट्टी मत्ता, ओर बातै कियानोंक आसो मत्तोर | ओर यायोन संग केत्तोर ,"अद नीला डब्बा तग बाता मिन्दे , नाकिन जामा तोहा |" यायो केत्ता," पैय्या उड़ीती |"
अनिल कुर्सी ता पोर्रो ओन्ड स्टूल वाटत्तोर मिंका तरत्तोर नीला डब्बा टेन्डा नोंक मैदे|यायो ओनकिन मुंडा कीसो केत्ता," अय्यो , ईले कीमा !
गुलय पोर्रो वाटतव डब्बा मन पोर्रो  अड़दीता !"
अनिल तिन्क नेक्का अल्लम पेइत्ता | ओर तम यायोन संग मेंड नेक्का अल्लम अत्तोर |
यायो ओनकिन बोड़या कीसो केत्ता," दह आटीनग तिन्सो नि मैदे बातै तत्तीकल |"
अनिल आटी ना अत्ता पै मेंड नेक्का अल्लाते मत्तोर|ओर ओन्ड डब्बा काया उड़ी मंज केत्तोर," नाकिन अद कावल |""अय्यो, गुलय डब्बा काया नेल अड़दीता!"
दुकानदार केत्तोर |
नाकिन अद कावल !
"अनिल केत्तोर|दुकानदार केत्तोर, " इल्ला , अद अय्यो , इद अस्सीमु |
नाकिन अद अस्सानद  अय्यो!"
अनिल समुसा नद दिब्बा तिन्सो ओन्ड समुसा तिवंगा  पोइपिस्तोर , अय्यो  ना तमुनी गुलय सामान नेल अड़दीता |"
"नाकिन  अद कावल "| अनिल उरगीने तिवंगत्तोर |इंजे अनिल नेक्का अल्लाते मत्तोर|"अय्यो पापा ,नन निकिन नेल्लो तव पूंगा किन कइ वाटा केत्ता परवोन !
पूंगा वस्सीता ,"पूंगा नद केत्ता
इंजे कोन्न अनिल गय्य तद  पिल्ला  लेक्क उरगीने केया पोइपिस्तोर |
यायो उरगीने केत्ता," नाकिन अद कावल्लु !
अद गुड्डुम रंग तद  |"अनिल ओंडोयदेब्बा केया मगतोर|" अय्यो, यायो अद अय्यो !"
अनिल केत्तोर |
इद भूरा रंग तद अस्सीकला !"
अनिल केत्तोर | अनिल नेक्का जीवा कीसो अगा तव  पुतरम पिलन दिब्बा तिन्सो भूरा रंग तद पुतरम पेहकत्तोर |नन निकिन नेक्का अल्लम मिंदेन यायो !गुलय पुतरम पिल्ला किन नेल आड़सीती ना !"
यायो कवत्ता अनिल मेंड कवत्तोंर |इजे ओर चुड्डुर मेंड अल्लम अयवा मत्तोर }
सिम्मी तन एलाड़ लोलोन्क नेल्ला पुत्ता|                 अद कोन्न कोंडा पीह्स् मिंका लोलोन्क पुंता |
अद पुंता कि लोलोल गर्रे-गर्रे मिन्दे कि इल्ला|                        हल्लो!
तोड़ अयमुटु !
अद पुंता कि लोलोल जुय्य मिन्दे|
तोड़ अयमुटु !
अद पुंता कि लोलोल जुय्य मिन्दे|
तोड़ अयमुटु !
अद पुंता कि लोलोल जुय्य मिन्दे|
तोड़ अयमुटु !
अद पुंता कि लोलोल जुय्य मिन्दे|
﻿    अद पुंता कि  लोलोल बेग्गै मिंजता |                                   ही!ही!
अद पुंता कि लोलोल वेरीयत्ता|                                       अत्ता बो?
﻿अद इद मिंका पुंता कि इग्गा लोलोल इल्ला| कोंडा पीहत्के मिंका सिम्मील उस्को  तिंक पुंता|        भौं!भौं!
कैल्वानालों मिंका सिम्मील लोलोन्क इस्सोर बेले पुंता?
सोब्बे तोड़व लेंगी, लोलोनद मिंका| दूसरा-दूसरा पोड़या नग तिन्सो दूसरा-दूसरा लेंग वाता|
बेस्सुट मानेय जुय्य अंजो मंतोड़ लेंग ओयोंग वाता नू वेड़ बेले-बेले गरे वातोड़ लेंग उरगीने वाया पोइसपीता|लेंगी अस्सुट मिंका दूसरा मंता|बेस्सुट मम कोट्टो मंतोम इल्लोक उरगीने केत्तीनोंक आतोम अस्सुट  बेग्गा अय्यी तिन्सो मिंका  लेंग वाता|
इद बिल्लो उ नू नन मंगेल तग तोंदंतेन |
नाकिन ईले कियानोंक नेल्ला मंता मेन्डे बिल्लो तिंक ईले कियानद मनते मिन्दे|
बिल्लो तिंक इद पोड़या मनते मिन्दे मेन्डे नाकिन इद पोड़या मनते मिन्दे|बिल्लो उप्पे किन उड़ी मंज अवकिन पेरके मिर्रीता|
नाकिन उप्पे तोंदके नन अवकिन जुय्य पूड़ीतन|
नन नायद पीपी पीपी गाड़ी ता पेरके मिर्रीतन, बिल्लो अरदाले दुवते मिर्री वाता|
यायो माकिन पाल इतके मम इड़वुम अस्सो सुरक् -सुरक् कीसो उन्तोम | मेन्डे इड़वुम अस्सो उरगीने डेरक् कीतोम!
मम पुत्तोम कि माकिन दूसरा-दूसरा चीजी मनते मिन्दे | कोन्नी  ओंडोय चीज माकिन इड़वुड़क् अस्सो मनते मिन्दे - पाल माकिन इड़वुड़क् अस्सो मनते मिन्दे|
नाकिन दिनाल इस्कूल ता  बाड़ दायनद?
इद नी मैदे नेल्ला मंता।
नाकिन दिनाल बाड़ एर          मियनद?
इद नी मैदे नेल्ला मंता।
नाकिन एद्दीनग बाड़ कर्सानद अय्यो?
इद नी मैदे नेल्ला अय्यो।
नाकिन पोड़्द पेइसो बाड़ तेदानद अय्यो?
इद नी मैदे नेल्ला अय्यो |
नाकिन दिनाल बाड़ गुड़यीनद कावल्ल उ?
नी मेंदुल तिंक  रोमसान मैदे।
नन नी माटा बाड़ केंजीतन?
निम पूत्ती बाड़ .... ।
" नन मायत्तन |"चूडलद पेंजू वीस केत्ता|"नाकिन नायद लोन दोरको!"
"ऐन काका,निम नाकिन नायद लोन मेहकानोंक तोड़ आती बाले?"
" इद तूप्पा नियद लोन बाले, छुटकी?"
ऐन काकल पुसा कित्ता|
" ये अय्यो!"
चूडलद पेंजू वीस केत्ता|   " इद कोन्न ओंड पिट्टे तद लोनु "
"इद बोंगा नियद लोन बाले ?"
ऐन काकल पुसा कित्ता|
"ये अय्यो!इद कोन्न बबला नद लोनु |"
"इद छत्ता नियद लोन बाले,छुटकी?"
" हो निज़्जम !
"छुटकी कवसो केत्ता|                   ईदे नायद लोनु |"
" नाकिन नायद लोन मेहकानग तोड़ आयान मैदे नेक्काय-नेक्काय धन्यवाद,ऐन काका|"
कासनील नेल्ला रे उड़हत्ता| जाबुड़  माड़ाम तग गुड्डुम-गुड्डुम पंडी मत्ता|
तांक इव बेले मत मत्ता|
अद मिर्री-मिर्री यायोन गरे अत्ता|
अद केत्ता-यायो, जाबुड़ माड़ाक नग गुड्डुम-गुड्डुम पंडी मिन्दे उ|यायो मिंका आलसुड़ ते मिन्दे|
अद कासनीन संग दुवते वत्ता|
कासनील माड़ाम ता कइ ऊपी तोहत्ता - अग्गा उड़ा, आ-उ !माड़ाम ता उड़ी मंज यायो कवत्ता|
बयटी, अव पंडी अय्यो पतंगी उ |गुड्डुम रंग तद पतंग माड़ाम तव जाबुड़  आकी नग इरकी मत्ता|
यायोंक कवदानद उड़ी मंज कासनील मिंका कवदा पोइपिस्ता|
नेंड ,नन बगवान ता पोर्रो दायनोन अत्तन|
उड़ाट उड़ाट; नन लेंज   तग बेस्सोर पोर्रो एवना   लंगा परदीतन !
नेंड, नन फोटो माड़ानोन अत्तन |
येय नेल्ला  मन उ!
नायद  मोस्सोल नू   डायनासोर करवीने         मिंदे..    गररर |
नेंड, नन क्रिकेट खिलाड़ी अत्तन|
इंजे गेंदबाजी तद पाड़ नायद|इद उ निम अत्तीन ... आउट!
नेंड, नन वनस्पति शास्त्रीन  अत्तन|
नन ओन्ड पूना पोदला मेहकतन |                 आलसंतेन कि तांक नायद पेद्देड़ वाटीतन |
नेंड, नन बाजी पेंसीनोन अत्तन|
ढश टश ढश .... नायव बाजी नव टेंगा इस्सोर उब्बय-उब्बय पड़दीता कि निम इवकिन उड़ा मिंका  परवी !
नेंड,नन इस्सोर बातोन -बातोन अत्तन|               नाड़ .... इंजे नाड़ नन बातोन आतन?
नन मिंका चला कीतन?
अय्यो, इंजे निम चूडलोन मिंदी |
नानो एर नवसीम |
इंजे निम बीड़ियोन अत्ती| वेरोने नवसा |
यायो, नन मेंड कोइदीतन?
अय्यो, इंजे निम चूडलोन मिंदी|
यायो, डोडा तिसीम|
इंजे निम बीड़ियोन अत्ती|   वेरोने तिन्नु |
नन मेंड कीतन?
अय्यो ,इंजे निम चूडलोन मिंदी|
जूता केर्सपीम  |
इंजे निम बीड़ियोन अत्ती|                         वेरोने केर्म | |
नन बीड़ियोंन कि चूडलोन ?
ये!
इद कोन्न यायो नदु |
नन तेनकिन बेस्सोर मेहकतन |
इंजे कोन्न निम बीड़ियोंन अत्ती !
मत्ती नन कोन्न बातै कीवोन !
रानील केत्ता-यायो कर पोइत्ता|बातै तिंदानोंक ईम |
बालाल केत्ता -खाला कर पोइत्ता|बातै तिंदानोंक ईम|
यायो रानीन्क  खिचड़ी इत्ता|
रानील केत्ता-नाकिन कोन्न खिचड़ी मन इल्ला|
यायो केत्ता- खिचड़ी मिंका नेल्ला मंता , अल्ले तिन्नु |
रानील अल्लम आस खिचड़ी पोइस दुवते अत्ता|
खालाल बालान्क मैगी इत्ता|
बालाल केत्ता-नाकिन कोन्न मैगी मन इल्ला|
खालाल केत्ता- मैगी मिंका नेल्ला मंता, अले तिन्नु|
बालाल मिंका अल्लम आस दुवते पेइत्ता|
रानील केत्ता -नाकिन मैगी मन मिन्दे|
बालाल केत्ता-नाकिन खिचड़ी मन मिन्दे|
रानील बालान्क खिचड़ी इत्ता|
बालाल रानीन्क  मैगी इत्ता|
रानील वेड़का-वेड़का बाला नद मैगी तिंदा पोइपिस्ता|
बालाल मेंड वेड़का-वेड़का रानी नद खिचड़ी तिंदा पोइपिस्ता |
यायो दुवते वत्ता नू उड़ह्त्ता| रानील मैगी तिंदन्ते|
खालाल दुवते वत्ता नू उड़ह्त्ता| बालाल खिचड़ी तिंदन्ते|
रेंड अस्सो ओयतुना-ओयतुना उड़ह्त्ता  रेंड अस्सो कवत्ता| खालाल केत्ता- उड़ाट, अत्ता बो मन इल्वदिनद अदला बदली |
इस्कूल छुट्टी आयनोंक पाँच मिनट  नैस मत्ता मति चीनू मेन्डे केपा परवा मत्तोर | ओर दुवते उड़तोर | अगा बेनो इल्वा मत्तोर | अस्सुटे गर्रे तिन्सो घंटी तद टनटनाहट  केंजतोर |
"चीनू बाले आयंते?"
गुरुजी केत्तोर  " सॉरी अक्का," चीनू केत्तोर ," अद बाता इतके कि  .....
अस्सुटे," पेपर आकीनोर, पेपर !
पांता पेपर आकी , किरको -मोरको !"
चीनूड़ बाबो नू पेपर आकीनोर आंगलीमंज केयतोड़ | चीनू कवदा नद दुवते एवना वासो मत्ता|
इस्कूल् ता घंटी तद लेंग वत्ता|चीनू मिर्रीमंज तम बाबो ना गर्रे एवतोर | मोक्को तग नेक्काय कवदड़  मत्ता | चीनू वेर्रोन्के  तम बाबो तत्तानोंक दायनोर|
चीनू लंगी मंज ठेला तग कुदतोर  मिंका तन काल्क वेड़ह्तोर | तम बाबो ठेला तिंक तुर्सतोर मेन्डे  उरगीने आंगलीत्तोर , " पेपर आकीनोर .. किरको-मोरको !"
चीनू मेंड  आंगलीत्तोर | ओ !
वेड़ इड़वुड़  अस्सोड़द लेंग बेस्सोर नेल्ला पेइत्ता!
अस्सुट ओयतुर चपरासी ओड़किन निलपिस्तोर , चीनू नेल लंगतोर | ओंड मेला बोरा पोइस ओर तम बाबोन संग अत्तोर |नेंड ओड़किन दोरकानद बाता मेंड सामान इद बोरा तग नींडीता |
इद लोन तिन्सो , पेपर आकी |          अद लोन तिन्सो पेपर आकी |          मोद्दोल तद लोन तिन्सो , पेपर आकी नू मेला डब्बा |
चीनू मिर्री मंज ठेला तिन्सो मेंड ओंड मेला बोरा तत्तोर | वेड़ सीड़ी ताले पोर्रो दायनोड़ मत्तोड़ !चीनू नव कोंडा बीड़िया-बीड़िया नू गुनरोला अत्ता |
﻿पाँच नंबर तद मंजिल तिन्सो पेपर आकी,डब्बा,पुस्तकी, पुत्रम पिल्ला दोरकत्ता|
तम बाबो अद मुत्तेन संग वेहसो मत्तोर , चीनू गुलय  सामान सकला कीस पुस्तकी पोर्रो वाटत्तोर |बेग्गा मेंड ओर अवकिन उड़ा परसो मत्तोर| |
इंजे कोन्नी ठेला तुरसनोंक मिंका चीनू  तम बाबोन्क तोड़ अत्तोर |
गुलय सामान लोन सकला कीस तम बाबो ओनकिन  करंगत्तोर | नी मैदे बातै मिन्दे," ओर केत्तोर | अवे  पुस्तकी चीनू पय्याल पोड़गिन उड़ो मंदानोर|"नेल्ला बाबो!"
चीनू केत्तोर |तान पेरके मूल्पेट तद डोडा तिंदानोंक मैदे ओनकिन मुंड दम करंगा वैयता !
इग्गा मिन्देम पिंकू नू नन पंखून |
नन बेस्सोर काम कीतन  दाह नेंड नीकिन केत्तीतन|
दिनल नरकोम नन  पिंकून तेतीतन |
पिंकू गेंद एस्सके नन पेहकी तत्तीतन |
पिंकू  पापड़ ओड़ के  नन काकारी पूड़ीतन |
पिंकू चित्र माड़ के  नन रंग वाटीतन|
पाल तिंक वेर्रका उत्त के  नन अवकिन मिंका पूड़ीतन|
पिंकू पोड़ेम अत्त के नन तल्ला ओड़सा  आतन|
पिंकून संग दिनल नन मिंका अयवीतन|
नन श्याम | नन दस वड़सा अत्तन|चुड्डुन वारे मिन्देना मत्ती वेरयोन |इस्कूल् ता मैदे तेदानोंक नाकिन लंड वैतीता|नन बेस्सोर मेंड गूड़यीतन , उस्कड़ आलो|
ब्रुश कीसो मिंका नायव कोंडा नाको |   उब्बय-उब्बय दोसा अट्टो-अट्टो यायो  नद लेंग वायन्ते|   ना मन बेमत वेयलंते |   मेन्डे मन तग बाता-बाता माटा  वासो मिन्दे|
नायद पापे नेक्काय लाटूम मंदानिंक निज़्जम बेले अय्येर?दुड़ा कटुल तग नू दुड़ा किल्लास तग .. नाकिन नरको तद पाटा बेस्सुट मेंड विड़सो अय्येर!
नायव काल्क माड़ाम ता अस्सोतव मंदानिंक निज़्जम बाले अय्येर?इस्कूल् तद बंगला नायद बोट्टमिंडा ना अस्सो अय्येर!
नायव जब्बा  नग नेक्काय   लाव मंदानिंक निज़्जम बाले अय्येर ?यायोंक तेतानद बेस्सोर उब्बय अय्येर!
नायव पल्क नेक्का लाव दे मंदानिंक निज़्जम बाले अय्येर ?जामा आलसाट , नन बाले बातै अलवोना !
नायद पोट्टा पुग्गा लेक्क पोरयानिंक निज़्जम बाले अय्येर?ना जोकातोड़ सोब्बे  तानग लंगी करसेड़ !
नायव केव्क बीड़िया-बीड़िया मंदानिंक निज़्जम बाले अय्येर?
नन जुय्य नू गरे तद सोब्बे लेंग केंजेन!
अस्सुटे यायो मुंडा कियानिंक निज़्जम बाले अय्येर .... "श्याम!
गोमाड़ आता, बाता आलसन्ती ?"
नन पुत्तन कि नन इंजे मेंड अग्गाय निस्स  मिन्देन ब्रुश कैदे पोइस|नन कवतन |सपना तद दुनिया आलसी मंज  वेड़का वायन्ते |
मा यायो नाकिन अटीना ओता। नरगे दुकानी मिन्दे। आदो तोड़ अस्सीतोड़। आदोतोड़ वमीतोड़ । मा यायो बाता कीता?
मुन्ने मम नुका नद दुकान तग अत्तोम। यायो गोह्क, नुका,शक्करमेन्डे दाड़ अस्सत्ता। मम नुका किन मैदे जोरा ओयवा मत्तोम। दुकानतोर नुका किन लोन लोसीतोर।
ताना पेरके मा यायो कुस्सीड़ दुकान तग नित्ता। नन पुसा कित्तन," कुस्सीड़ अस्सीती बाले?"
यायो केत्ता," अस्सोन।"कुस्सीड़ तद आंगलो मंता," वाड़ाट वाड़ाट अस्साट,कुस्सीड़ नेल्ला मिन्दे।"
यायो इग्गा बाड़ नित्तती?येय, इग्गा निय तद दुकान मिन्दे। दुकान तग नरगे निय मिन्दे। यायो दुकान तोनकिन केत्तीता कि निय नेक्का मोला अत्ता।"दुकान तोनकिन केन्ने मेंड ओप्पो।
इंजे मम कीकेनद आ आटीना वत्तोरम। आदो तोड़किन कीके नद गब ओप्पो। नाकिन कीके नेक्का मनते मिन्दे। ]उड़ाट!
कीके वम्मानोड़ बेटोनव सोक्का केरतोर। नीकिन मेंदुल तव वेरका तोंदन्ते बाले?इव अग्गा रोमी मंता उ,कीके तिन्ज-तिन्ज मेंदुल आयन्ते।
मम डेयरी तग नित्तोम। यायो चुड्डुन पालनीय नू पनीर अस्सता।वेर आइसक्रीम बाड़ तासोरु?
नाकिन नेकक मन मिन्दे। मा यायो नाकिन आइसक्रीम अस्सीता बाले?
नन यायोंक पुसा कित्तन," निम बेस्के कुंडा मिंका अस्सीती  बाले?
"कुंडानद दुकान तग बेनो इल्लोरु। पंडुम इल्लोक पेंडुल अतके मानेय कुंडा अस्सीतोड़।
नित्ता," ये यायो!!
!इद दुकान तग अनमा,"नन उरगीने केत्तन। मा यायोंक गिसड़ीनद दुकान नेक्का मन वाता। दुकान तोर तानकिन नरगे साड़ी तोसीतोर। कोन्नी अद ओंडोय मेंड अस्सो।
नाकिन अदे अस्सानद मत्ता!
पुत्रम पिल्लानद दुकान!एड़्ज बेस्सोर बीड़िया मिन्दे!नाकिन इद स्कूटी नू इव पुत्रम पिल्ला कावल उ....!नन यायोंक केत्तन,"  नन पुत्रम पिल्ला किन आए इट्टूतन,नेंड नन पुत्रम पिल्ला अस्सा केल्लोना। नन नायद पुट्ट दिनम ता अंटीन ओंडोय पुत्रम पिल्ला अस्सीतन।"
पोड़्द पेइसोड़े दिनम आता मेन्डे अद मुड़न्दोड़े मूल्पेट।अद पय्यल पोड़गिन बगवान तग पोत्तो मंता। ईले तोंदीता कि अद वेयलंते। निम बेस्सुट आलसती कि बाले कि अद बाता?
पोड़्द तद ओंड बीड़ियद परिवार मिन्दे तानकिन सौरमंडल इंजो केत्तीतोड़।  इद परिवार तग कैलतव - बुध,शुक्र,पृथ्वी,मंगल,ब्रहस्पति,नू शनि मिन्दे। आटी नव दिनाक नव पेद्दे मिंका इवी नदे पेद्देड़ वाटतोड़।  बगवान तग पोत्ता नव उक्काक कोन्न पोड़्द मिंका बीड़िया मंता उ। इव नरगे जुय्य मंदान मैदे नेक्का चूडला तोंदीता।
छुट्टी ते माल मिन्दे   पंडता मरकानद|  बेस्सुट माड़ो इड़ंगम मूल्पेट तद|
छुट्टी ओप्पो  तेदता पेरके तकिया तग गूड़यो मंदानद| छुट्टी द्वीप मिन्दे आजादी ता मूला तद|
छुट्टी गिफ्ट कूपन मिन्दे| कर्यानग छूट मिन्दे मेन्डे कर्सानग लूट मिन्दे| छुट्टी कैता-मिंगता गोलगप्पा मिन्दे छुपन छुपाई तग धप्पा मिन्दे|छुट्टी जेबी तद चिल्लर मिन्दे, इस्कूल् तोड़द  छल छिलर मिन्दे|
अद बुजदिल कैलेंडर तद गुलाम मिन्दे| छुट्टी उब्बय काड़या नद टोपी तद पेद्देड़ मिन्दे!
सय ईना गाल वत्ता। कागट आक तद ओंड गोंदा गाल दे टुड़ो-टुड़ो खिड़की ता आले लोपा वत्ता। मंजु तांक पेहकत्ता कोन्नी सूरज उड़ो मत्तोर। "हे!
इद कोन्न नेक्का गंडेल अत्ता!"
मंजु केत्ता। अद कागट आक तिंक सिट्टी-मुट्टी कीस मंज खिड़की ता आले दुवते एस्सीत्ता।
कागट आक तद गोंदा वसीम ता तल्ला तग अंज अड़ता। " हेय, इद ओंड गेंद उ!
"ओर वेड़कतोर। वसीम तानकिन सिट्टी-मुट्टी कीस मंज गाल दा एस्सीत्तोर। वसीम कागट आक तद गेंद तिंक तन एलाड़ सईदान पक्का एस्सतोर। " पड़ता इंजो वेड़की मंज आंगील्तोर।
सईदाल गोंदा-गोंदा अत्तव कागट आकी जमा कित्ता। अद अवीनग ओंड पेंसिल कोट्टता मिंका आंगला पोइसपित्ता,"दादा,निम लोलीपोप तिन्ती बाले?नन बीड़ियोन अतके नायद मिठाई दुकान तग नरगे लोलीपोपी वमीतन।"
अस्सुटे अग्गा बिट्टू एवतोर। " इद लोलीपोप नाकिन ईमू," ओर केत्तोर। ओर मिठाई ऊकान लेक्क गति कित्तोर मिंका कागट आक तिंक मड़ता-मड़ता उत्तोर।
" हेय,हेय.... ओंड,रेंड, मूंड,नालू!
"ओर उत्त तद कागट आक तद माइका ते केत्ता पोइपिसतोर।"इंजे नन ओंड पाटा केंजपीतन।"बिट्टू उरगीने ओंड फिल्मी पाटा पारतोर।
मंजु बिट्टू नद कइ तिन्सो अद कागट आक तिंक ऊन्दता। अद कागट आक तिंक तिनंग कित्ता मिंका ओंड ओडा बना कित्ता। " महान गायक बिट्टू इद बीड़ियद जाज़् ते दुनिया वेयलीतोर!""
नन मेंड नि संग वातन?"
वसीम पुसा कित्तोर।
वसीम ओडा तिंक पेहकत्तोर। ओर नेल्ला एड़का ते कागट आक तिंक तिनंग कित्तोर। मेन्डे कागट आक तिंक रूमल ईना कीस मंज ओंड पक्का कोयतोर। इंजे वसीम कागट आक तिंक मेन्डे पाड़तोर।
"ओ... सोब्बे तोड़ नाया उड़ाट!
जाम कवमुट... !"
वसीम कागट आक तिंक पोर्रो तेस मंज अद बोंगा ता आले उड़ो-उड़ो केत्तोर। सईदाल, बिट्टू नू मंजु कवतोड़। जामा मंज सोब्बे तोड़ नेक्का वेड़को मत्तोड़।  वसीम कागट आक तद केमरा तिंक मड़पित्तोर।
अस्सुटे अनिल तन गधा तिंक पोइस अग्गा तिन्सो अत्तोर।मंज नद पेन्सेल तिंक तेस मंज कागट आक तग बोंगा ता सरउड्डी लकिरी तिवंगतोर,। "इस्सोर सोबा तद पोड़्द नन बेस्सुट ऊड़वा मत्तन!"
मंजु केत्ता।
अनिल तद गधा पोड़्द तद कागट आक तिंक कसता मिंका गुस्क लोपता। नू अद उरगीने तुमता। गधा तद पय्युर उड़ा वहना मत्ता। इंजे ईले पुसा कियानोंक कोन्न नेक्का कठिन मत्ता कि ईले बाड़ कित्ता?
अद अल्वा वा नालो तित्ता ।
किट-किट-किट-किट-किट-किट-किट-किट....              पुड़्य केत्ता गड तग,केल्लाट ओंडोय नेसकड़ते |
फ़र-फ़र-फ़र-फ़र-फ़र-फ़र-फ़र-फ़र....       पिट्टे तेड़ह्त्ता बगवान तग ,केल्लाट ओंडोय नेसकड़ते|
छुक-छुक-छूक-छूक-छूक-छूक-छूक-छूक....                      रेल नित्ता देवास तग,केल्लाट ओंडोय नेसकड़ते|
सर-सर-सर-सर-सर-सर-सर-सर....   ताड़ास एवंगीता वेद्दू नग, केल्लाट ओंडोय नेसकड़ते|
खिल-खिल-खिल-खिल-खिल-खिल-खिल-खिल....                            पूय त्ता पूंगा मोर्रोट तग, केल्लाट ओंडोय नेसकड़ते |
भिन-भिन-भिन-भिन-भिन-भिन-भिन-भिन....      नुल्ले केवदा गर्रे,केल्लाट ओंडोय नेसकड़ते|
चम-चम-चम-चम-चम-चम-चम-चम....            वेयलीता मिड़को मेहका नग,केल्लाट ओंडोय नेसकड़ते|
खन-खन-खन-खन-खन-खन-खन-खन....   सिक्का अड़दीता पाव तग,केल्लाट ओंडोय नेसकड़ते|
लंगतोर बेनोके कपास तग , अस्सुट बेले केत्तीतोड़ ओंडोय नेसकड़ते?
अनु मा नानो|  अद इस्कूल् तद काम कियानोंक नाकिन तोड़ आता|
बेस्सुट-बेस्सुट नाकिन इस्कूल् तद काम कियानोंक मन वावो|  अनु नानो नाकिन कुदसी मंज काम किया केत्तीता|
अनु नानो नग ओंड बीड़ियद साइकिल मिन्दे|          अद नाकिन चला कियानोंक सीका कीता |
नन अड़के अद नाकिन तेतीनोंक मैदे मिर्री-मिर्री वाता |
अनु नानो बेस्सुट-बेस्सुट ना संग मुंडा मिंका आता|   अस्सुट नाकिन नेक्का अल्लम पेइतीता |
जामा मंज तांक ओप्वा मंता |अद नाकिन बोड़ीया कीता|  अदेन मैदे अनु नानो नाकिन नेक्का नेल्ला |
नन ना जोकातव किन                                 संग कैली मंज                               ओंड नाटक  कियानोना |
कोवे तानद लाटूम तोका वाटानोंक दंदा पोइत्ता|
लेखक शेर सिंह नू रानीङ्क् माटा केस्सीयंतेड़ |       " नन नीकिन तिन्तन ," शेर सिंह केत्ता|  "अय्यो,अय्यो !नाकिन तिनमा , निम गुलाब जामुन तिन्नु ," रानी केत्तीता|
महल तोर प्रहरी नू एहातानोर एंदानद तिय्याड़ कियान्तेड़ |  एंहातानद मेडम ओड़किन तोड़ आयन्ते |
ये!
प्रहरी नद भाला तग काल इरकत्ता मैदे ओंड एंदानद रालत्ता!
नेल्ला वेला ते जीवा एहातिनद दल एवत्ता|        नेल्ला , सोब्बे तोड़ नेल्ला मिन्देड़ !
उड़ानोड़ हाल तग वाया                      पोइपिसतोड़ |                               मम सोब्बे तोड़किन चुड्डुन-                            चुड्डुन  | वेरया वहातन्ते
कोन्नी मा लोन ता नोड़ तोंदोड़ |                                     बेग्गा मिन्देड़ ओड़ु ?
ये इद बाले अत्ता!
नायव मीसका अड़दंते ऊ !
नाटक इंजे शुरू आता|     इंजे नन बाले कीतन ?
ये ओड़ आ मिन्देड़ !
मा लोनता नोड़ इंजे तोंदन्तेड़ !
इंजे उड़ा!
नन बीड़ियोंन राजन आस तोसीतन |
वेर समीर दादल। वेर चौथी तग पोड़ेम आतोर।                                       इगा नन मिन्देन ।                                       नन पहली तग पोड़ेम आतन।
दिनाल नरकोम मम इस्कूल ता मैदे तियड़ आतोम। नन  नायद  _______ तव बिल्ला वाटीतन।
दादल नाकिन _______  केरदीनोंक दड़म कीतोर ।
ओर नाकिन  ________ तग कुदसी मंज ओतोर । नन घंटी पेंचीतन ।
समीर दादलदेल्लम मंदनव ________ पोड़ेम आतोर।  ओर कलम-बडिया ते लीका कीतोर।
नायग ओंड चुड्डुलद ________ मिन्दे । तेना लोपा रेंड सीस मिन्दे।
इस्कूल तद छुट्टी अत्ता पय समीर दादल __________ कर्सीतोर। ओना मुवुड़ जोकातोड़ मिंका संगे कर्सीतोड़।
दादल छक्का वाटीतोर।  नन _______ तिंक मेहकी ततीतन।
ओर ना मैदे ________अस्सीतोर। पोड़्द अंजो मिन्दे।
_____ दायनद टेम अत्ता।
1.
सोक्का2.
जूता3.
साईकिल4.
पुस्तकी5.
बेग6.
क्रिकेट7.
गेंद8.
गुल्फी9.
लोन
पों-पों कीसो बस वाता।
नेक्का धूम तेतीता।
बेनो के सोब्बेतोड़किन करंगीतोर।
आम्बो बे ओता मत्ती।
बेस्वुड़े  डिग्गीतोड़।
बेस्वुड़े तरीतोड़।
बस मेन्डे धूम तेतीता।
पों-पों कीसो मिर्रीता।
जीतू तन जोकातोड़ संग कर्सन्तेर|
इंजे जीतून्क सौ एवना लेक्कानद पाड़ी वत्ता।
जीतू लेक्का पोइपिसत्तोर।
विजू ओंड माड़ाम ता साट मिंजत्तोर।
राजू ओंड कार दा गरे मिंजत्तोर।
सुमन ओंड मार दा पेरके मिंजत्ता।
अमन ओंड तुम्माकुस्सा ता अड़गी मिंजत्तोर।
बीजू ओंड बीड़ियद पीपा तग मिंजत्तोर।
कोन्नी, इद बाले अत्ता?
जीतू कोन्न नित्ततोर। ३९ ता पेरके बाता वाता?
ओर ओंड दम मेन्डे 1-2-3 लेक्का पोइपिसत्तोर। इंजे ओना जोकातोड़ किन मेन्डे केंजा वैतीता।
अनुन्क तम बाबो नव बाता नरगे चीजी मनते वाता। ओनद वेड़तानद चिमली, ओर अट्टतव उल्ली नव पकोड़ा, कागट आक ते नेल्ला-नेल्ला एमूली मड़ितोर। मनुन्क सोब्बे तव नेल्ला मंता इस्सोर अय्यो तापा नग मिंका लंगी-लंगी तरितोर। मेन्डे  तम मामान संग कुश्ती मिंका कर्सीतोर। सगा वत्के वेर काली कावसीसो मंतोर!
अनुन्क तम बाबो नव इव गुलय चीजी नेल्ला मंता।मत्ती निम पूत्ती बाले कि अनुन्क सोबले नेक्का बाता चीज मनते मिन्दे?
बाबो नव मीसका।
दिनाल नरकोम ताना बाबो मीसका  कूसको मंतोर, अनु मिंका ओना गरे वास कुद्दी मंता। ओर मीसका कूसका नेल्ला रे उड़ी मंता। तम बाबो रेंड वेड़ंज़्की ने  कतिर्क पोइस मंज सर-सर तनव मीसका कूसकीतोर। नू अनु केस्सो मंता कि "चूडडुर रोड्डा कइदा .... इंजे चूडडुर तिंदा कइदा .... बाबो अय्यो!
निम नियव मीसका किन नेक्का चूडला कीमा!
निम ईले कितके नन नीकिन अल्लम आतन!"
बाबो एर मीस दुवते पेइत्के अनु चूडलद ईसाड़ ते नेल्ला रे मीसका किन इड़सीता। ताना पेरके, अद मीसका किन तन वेड़ंज़्की ने पोइस मंज मड़पीता।  मेन्डे बाता, बाबो नव मीसका तोंदीता रोबीली नू तन-तना-तन । अस्सुट अनु मिंक वेड़का ते मंता!
मेन्डे तम बाबोन्क केत्तीता निम इंजे इविकिन बाले मेंड कीमा,एं?"
अनु आलसीता कि , बाबो ओंड नेल्ला तद सोक्का केरतके, तल्ला गुडा वाटी मंज तन पाड़य तग ओंड सूड़ वाटी , ओंड गुर्राम कुद्दके  बेस्सोर नेल्ला तोंदीती बाबो!
निज़्जम ओयतुर चश्मानोर सैनिक ईना!
अनुन्क मीसकानोड़ सोब्बे मानेय निज़्जम तोंदीतोड़। अद तन जोका तद तुति इतके स्मृति किन बाबो ओनव नेक्का देल्ला तव मीसका मिन्दे!
मीसका कोयदानोंक मैदे ओनकिन ओंड नेक्का देल्ला तद ईसाड़ मतके आता। तुति किन बाबो टेनिस नेक्का नेल्ला कर्सीतोर।  कोन्नी, ओनकिन निज़्जम पहलवान बनेम आयनिंक नेल्ला  अय्येर।  वेर ओंड तल्ला गुडा वाटी तन अट्टा तग ओंड बीड़ियद गदा तेहत्के  नेक्का नेल्ला तोंदीतोर!
साहिल ता बाबो नव मीसका ओंड सीस-पेंसिल तद लकीर ईना मिन्दे। अनु आलसीता कि वेर तन मीसका किन इस्सोर चूडला बेले कीतोर इंगा। निज़्जम वेर ओंड गुड्डुम टोप वाटी ओंड लाटू नद ओवरकोट केरत्के.... तन कोंडा नग ओंड गुड्डुम चश्मा वाटके टीबी तोर जासूस ईना तोंदीतोर!
नेक्का नेल्ला तव मीसका कोन्न गरे लोन ता नोर उन दादो नव मिन्दे उ!
ओंड बीड़ियद पांडे मोय्योल बगवान तिन्सो ओना मोस्सोर ता अड़गी मंदा नोंक वत्ता लेक्क  तोंदीता !
ओनद पय्युर अद मोय्योल ता पेरके मिंज ता लेक्क मंता। अनुन्क दादोन मैदे आलसुड़ मिन्दे कि..  अद मोय्योल मंदा नग वेर डोडा बेले तिन्तोर  इंगा?
अनु आलसीता कि ओनद मोस्सोर ता अड़गी बाड़ मीसका पेइयो उ?दिनाल नरकोम , अद तनद साबोन तिंक एर नाहतीता, नरके बोय्युल कीता मिंका अद बोय्युल ते दूसरा-दूसरा तोंदी नव मीसका माड़ीता। " नायव मीसका सोबले नेल्ला मिन्दे" अद केत्तीता। " ओस्सय पांडे, मेन्डे नवा-नवा मिन्दे बो?"
श्रींगेरी श्रीनिवास ता मैदे अद नेल्ला तद दिनम मत्ता- ओंड वड़सा मेट तद केल्क कोयनदानद दिनम|
बेस्सुट मेंड दायनोर आलके,ओर नार तद नाई दुकान ता केल्क कोयदानद इंजो लोन तिन्सो पेइत्तोर|
कोन्नी नाई केत्तोर, "माफ कीमु,इस्सोर लाटू नव केल्क कोयदानोंक मैदे नेंड जड़गो!"
अल्लम आस, श्रींगेरी श्रीनिवास तन मुत्तेन्क केल्क कोयदा केत्तानोंक मैदे मल्स मंज लोन अत्तोर|
कोन्नी मुत्ते केत्ता," इस्सोर लाटूनव केल्क कोयदानोंक मैदे नेंड नाकिन जड़गो!"
अल्ला ते ,श्रींगेरी श्रीनिवास तन जोकातोर,दर्जीना अत्तोर|
कोन्नी दर्जी केत्तोर," इस्सोर लाटूनव केल्क कोयदानोंक मैदे नेंड नाकिन जड़गो!"
अल्लम आस, श्रींगेरी श्रीनिवास तन मेंड ओयतुर जोकातोर बढ़ईना अत्तोर|
कोन्नी बढ़ई मेंड अदे केत्तोर," दादा,इस्सोर लाटूनव केल्क कोयदानोंक मैदे नेंड नाकिन जड़गो!"
श्रींगेरी श्रीनिवास आलसतोर , कि इद वड़सा केल्क कोयदानद दिना ते बेनो के नायव केल्क कोयसीवोड़ बेनो|
केयो-केयो ओर वेर्रोरे नार तद गुप्पा ता आले अत्तोर|
नू कलपाका ता गरे कुद्दी मंज आंगली-आंगली केया पोइपिसतोर|
"मूल्पेट मिंका अत्ता|  इंजे नन नायव केल्क कोयदानद माटा बेले मापीतन?
येय बगवान ती, नाकिन उड़ा!"
कलपाका तग लोपा गूड़ीयतद डुव इद रोद्दी ने तेदता|
अद दहाड़ा कीसो दुवते पेइत्ता मिंका श्रींगेरी श्रीनिवास ता मुन्ने तनव इड़ंज्क तोता पोइपिस्ता|
आलसुड़ तोर श्रींगेरी श्रीनिवास इतपन वेरियतोर-इतपन वेरियतोर कि ....
.... ओना तल्ला तव गुलय केल्क मिटता|
श्रींगेरी श्रीनिवास मिर्री-मिर्री तमद नार एवतोर|नू  डुव तन कलपाका तग नेल्लारे गूड़ीयता|
इंजो श्रींगेरी श्रीनिवास तिंक नरगे जेल आयना केल्क कोयदा वयो|
नन नेल्लातोन पेकन की बाले ?
हो, निम् नेल्लातोन पेकन मिन्दीनु।
नन नेल्लातद पीकता नोन  की बाले?
हो, बेस्सुट-बेस्सुट नेक्काय तिप्पल कीतीनू।
वेर ओप्वा नोर पेकल  की बाले?
हो, बेस्सुट-बेस्सुट नेक्काय मिड़कीतोरू।
अद  ओप्वद  पीक  की बाले?
हो, बेस्सुट-बेस्सुट नेक्काय तिप्पल कीता।
वेर पेकल  कोट्टो मंतोर बाले?
येयो-बाबो , ओनकिन कोन्न रोद्द नेक्का नेल्ला मनता।
निम् नेक्का नेल्ला तोनी।  निम् मेंड नेक्का नेल्ला तोनी।
ओंड नेक्का जीह्पुड़् पोइतद गुप्पा मत्ता। गुप्पा ईकड़ पोइस मत्ता। सरउड्डी नरगे बीड़िया माड़ाक मत्ता।  माड़ाकिन नड़मा अरंग मत्ता। नरगे मावंग नू पिट्टे गुप्पा तग मंदानो।
ओंड दिना गुलय मावंग ओंडग जमा अत्ता। "मीड़ केंजतीड़ बाले" तोतू  केरयड़  पुसा कित्ता। डड्डा  लुप्प केत्ता, "ओ। ""बाता?बाता?बाता?"
वेर्रले मोल्लोड़ पुसा कित्ता। मिंकू कोवे केत्ता," मनद गुप्पा तग ओंड इस्कूल् मिन्दे।"मेंदुलऐन आलसुड़ ते मत्ता,एंएंएं .. लाटूम जिराफ़ वेड़कता । चूडलद नतका केत्ता," दाट उब्बय,मनल सोब्बे तोड़ अग्गा दातल। "
केरयड़ सोबले मुन्ने पारीयता। मिंकू ओंड माड़ाम तिन्सो मेंड ओंड माड़ाम लंगो-लंगो अत्ता।पुराखा आद रांडा  ताड़स पट्टी पोर्रलो अत्ता। "उड़ाट," केरयड़  आंगीलटा। " निम तेंक पोड़ेम आया परदीती बाले?
"एतलाम वेड़ंगी मंज मिंकू केत्ता, " बाता-पुत्ता गुलय एतलाम लिखा कित्तद मिन्दे बेने। "पुराखा आद रांडा उरगीने नेसकता," हिस.. स्..स इग्गा बेद्दीन्क मेंड पोड़ेम आयानोंक  वावो।"आ
उब्बय सोब्बे जोका तव अग्गा गूडता। लाटूनद माड़ाम  ता पोर्रो उड़हत्ता। " इग्गा बेद्दे इल्ला।"मिंकू केत्ता,"इग्गा बेद्दे इल्ला।"केरयड़ केत्ता, " एड़का ते उड़ाट। मेहकाट-मेहकाट।"चुदलद एड़्ज केत्ता," ओंड चूडलद कुड़मा दोरकत्ता,"
ओयोंग दायनद केत्ता, नाकिन ओंड ऊयल दोरकत्ता। "वेर्रले मोल्लोड़ पुसा कित्ता, " इद ब्लॉक बाता कामी नदु?
"मिंकू कोवे पुसा कित्ता, " इद बाता?
"पुराखा ताड़स केत्ता, " बेने इद ओंड  पेंसिल उ। "
मेंदुल तदिन्क नू लाटूनदिन्क ओंड कुड़मा दोरकत्ता। अद सोब्बे तवकिन करंगता, "उड़ाट,इग्गा बाता मिन्दे?
"सोब्बे तव इस्कूल् बेगी पोइस वास मत्ता। इव सोब्बे आंगला पोइपिस्ता, "गुरुजी,गुरुजी!मा गुरुजी बेग्गा मिन्देरु?
"बेद्दे मिंका पुनवा मत्ता।
अस्सुटे अव ओंड लेंग केंजता। मेन्ड दमी ने  नेक्का उर्गीनद लेंग वत्ता। ताना  पेरके मेंड ओंड नेल्ला तद लेंग। पुराखा ताड़स नू मिंकू कोवे तिप्पल अत्ता। ओयोंग दायनद वेर्रीयता। केरयड़  बल्ला ता पेरके मिंजता। " इद बेद्दू?
"मिंकू केत्ता, "हप,"सर उड्डी कोट्टो मत्ता।
सब्बे तव गुरुजी ना उड़ो मत्ता। पोर्रो-नेल नेल्ला एड़का ते। मेन्डे अव ओयतुना-ओयतुना उड़हत्ता। गुरुजी बल्ला ता मिड़ंदतोर। "लंगाट," मिनक्कू केत्ता। "पारयाट, केरयड़ केत्ता। गुद्दुम-गुद्दुम  मिर्रटा मेंदुल तद। ओयोंग नतका केत्ता, " मिर्रा,नेक्का उरगीने मिर्रा।"" मिर्राट सोब्बे मावंग आंगीलता। गुरुजी मेन्डे वेय्लतद उड़ी किल्लास तग बेद्दे मेंड इल्ला।
चेक्का गुनरोला बाड़ मंता?
गुनरोला चेक्का इल्वा बस चलेम अय्यो|
बाड़ा बाड़ गुनरोला मंता?
बेनो मेंड लाटूनव  बाड़ा अस्सोड़|
रोटी बाड़ गुनरोला मंता?
नन तेंक बना कियानोंक आतन, इद गुनरोला बनेम अय्यो|
नियव बोंडी बाड़ गुनरोला मंता?
बेस्सुट-बेस्सुट बोंडी गुनरोला मनो|
कोंडा गुनरोला बाड़ मंता?
इव गुनरोला मिन्दे नू बीड़िया मिन्दे|
शून्य गुनरोला बाड़ मंता?
नन पुन्नोन |
रमाल ओंड नरका सपना अत्ता।  सपना ते अद बोडे माड़ियत्ता।
अद पारयो-पारयो ओंड लोन ता पोर्रो कुद्दता।  तांक कर पोइस मत्ता।
कर पोइत्तन्क अद पुरूट कुटा पुरूट .. पुरूट  कीसो मत्ता। अस्सुटे ओंड पीक वत्ता।
अद रमान मुन्ने पेड़ेक एस्सित्ता।  रमाल पेड़ेक तिंदा पोइपिस्ता।
उब्बय तन पय्युर तग ओंड कल गुंडुम वत्ता।  अद तुमता।
तन्नदे  तुमत्ताद ईने तानद उस्कड़ मिर्रता।  यायो पुसा कित्ता-बाले अत्ता?निम बाड़ तुमती?
रमाल ओंड दम तन पल्की किन मेल सुत्ता।
मेन्डे अद तम यायोंक केत्ता- अद सपना आसो मत्ता। इले केस्स मंज अद गूड़ीयत्ता।
ओंड मत्ता उप्पे|ओंड मत्ता वेर्रकड़
वेर्रकड़ उप्पे उड़हत्ता | वेर्रकड़ पेरके मिर्रता |
उप्पे वेरयी मंज मिर्रता|उप्पे बोंगा ता लोपा |
वेर्रकड़ दुवते मत्ता |बोंगा चूडला मत्ता |
सोनू,मोनू मेन्डे रीना कर्सानोंक पेइत्तोड़ |ओड़किन तोंदता ओंड चुड्डुलद  वेरकड़ |
अद ओंड बीड़ियद उप्पे तिंक केपी मिन्दे|  " येय .. येय  उड़ाट कोन्नी," सोनू आंगलितोर |
रीनल उड़ह्त्ता कि ओंड चुड्डलद पेत्ते मिंका बीड़ियद उप्पे ता पक्काल मिर्रो मत्ता|
उसडुब्बूड़ ओंड बीड़ियद धड़म सोब्बे तवी नग वत्ता|
ओंड बीड़िया पाड़मा कुन्जे नेट्टा तग डिगत्ता | लाटू नद गली तग चुड्डुलद पेत्ते,चुड्डुलद वेरकड़, बीड़ियद उप्पे नू ओंड नेक्का बीड़ियद पाड़मा कून्जे |
मुंड चतुड़ पिल्ला इंजे बाले कीता?
अव चूडला-चूडला कइ कीने कइक पेंसता | पाड़मा कून्जे बीड़िया-बीड़िया रेक्का पाड़स मंज पारीयत्ता|
रीनल चूडलद पेत्ते तिंक ओंड आक तग वाटी पोर्रो ओस विड़सित्ता| अग्गा तांक ओंड शक्कर तद पेड़ेम दोरकत्ता|पेड़ेम तिंक मोरकुल तग वाटी लोन मिर्रत्ता|
मेंदुल अत्तद उप्पे गर्रे मत्तद पकोड़ा पोइस बोंगा तग नेंगता | चूडला वेरकड़ केत्ता म्याऊँ नू तनद कइ नाकत्ता |
मोनू कटोरी ते चुड्डुन पाल तत्तोर|मुंड पिल्ला तान संग नेक्काय करसत्ता|
जुय्य माड़ा तग कुद्द तद  पाड़मा कून्जे ..... मिंका पारीयत्ता |
नेल्ला तद लेंज तद नरका मत्ता,सोब्बे मावंग गूड़यो मत्ता|वेर्रोटे  टिंकु सेता मत्ता|
' नाकिन उस्कड़ वावो यायो!"
टिंकु केसुत्ता  मत्ती यायो केंजो| अद उस्कड़ तिंक अंगुम आसमत्ता|अद तिंदा कइ दा नू रोड्डा कइ दा मिड़ंदता | अद दुप्पोड़ मुस्सी मेन्डे एस्सता |अद कप मुड़ंदी पटता |मेन्डे तिंदा कइ दा नू रोड्डा कइ दा मिड़ंदता, मत्ती वावो!अद गूड़या परवो!अद तेदता मिंका अत्ता|
अद पुन्दानोंक आसुत्ता कि नरका तांक बाता कैला परदीता|पोर्रो बगवान तग टिंकू लेन्ज उड़हत्ता|पांडे, पोत्तानद गुनरोला लेन्ज कवसो-कवसो तांक उड़ो मत्ता|अद नेक्काय वेड़कता| नरका बेस्सोर नेल्ला मिन्दे,टिंकू आलसता|
जुय्य माड़ा तग,आकी ना नड़मा वेस तोंदता|"अद वेस बेले?"
अद वेरीयता |अद चुड्डुलद वेस पारयी मंज ताना गरे वत्ता| " नन ओंड मिड़को तोना,"मिड़को केत्ता|"नन ईकड़ तग पोत्तीतन !"
" निम ना जोकातोन आती बाले?"
टिंकु पुसा कित्ता| "हो आतन," मिड़को केत्ता|
ओंड पिट्टे पारयी मंज वत्ता |माड़ाम तद कोम्मा तग उल्टा कुद्दता|
"निम बेनोनी दादा?"
टिंकु पुसा कित्ता " नन बबला तोना|"अद केत्ता| "नन नरका तद ईकड़ ते उड़ा परदीतन!""
निम ना जोकातोनी आती बाले?"
टिंकु पुसा कित्ता|" हो,आतन!"
बबला केत्ता|
पोदलाना पेरके लेंग वत्ता| बेद्द मत मींजो मत्ता!
"नित्ता,नित्ता निम बेनोनी?"
टिंकु पुसा कित्ता| "नन ओंड कोयला तोना|"कोयला केत्ता|नन ईकड़ ते वेयलानोंक पेइतीतन |" " निम ना जोकातोनी आती बाले?"
टिंकु पुसा कित्ता|" हो,आतन!"
कोयला केत्ता|
ओंड माड़ाम तिन्सो  रेंड पोत्ता नव कोंडा  तांक उड़ो मत्ता|
"निम बेनोनी?"
टिंकु पुसा कित्ता|" नन कून्जे तोना|"माटा मालता |" नन नरका नायद डोडा मेहकानोंक पेइतीतन|" " निम ना जोकातोनी आती बाले?"
टिंकु पुसा कित्ता|" हो,आतन!"
कून्जे  केत्ता|
झीं .. झीं!अग्गा झीं.. झीं तद लेंग वत्ता|इद लेंग बेले?
टिंकू  सर उड्डी उड़ह्त्ता |" नन ओंड बुंगुर तोना |"बुंगुर केत्ता|ईकड़ अत्के  नन झीं.. झीं लेंग पेस्पीतन |"" निम ना जोकातोनी आती बाले?"
टिंकु पुसा कित्ता|" हो,आतन!"
बुंगुर  केत्ता|
टिंकु नू तन जोका तव कवता नू लंगी कर्सता |इव इकेट आ गाडा कुड़यित्ता | टिंकुन्क वाई वासो मत्ता|अद नेक्काय अयवी मत्ता|" नाकिन उस्कड़ वायन्ते , इंजे लोन दातना," टिंकु केत्ता|
अद लोन वायना अस्सुट नेक्काय वेड़की मत्ता कि अद नेंड नरगे पूना जोका तव मेहकत्ता | अद तम यायो  नग टेक-टेका उरंगता |अद कवसो केत्ता,नरका  वेर्रोटे मनो यायो  !
नरका  कोन्न नरगे पुनवव मावंग कैलीता उ |"
" हो!!"
यायो केत्ता|"नियव नरका जोका तव नरकै  तमद काम कीता ऊ |इवनरकै तिन्ता नू करसीता ऊ |इव पय्यल गूड़ीयीता ऊ |निम इंजे गूड़या |उस्कड़ नीकिन लाव ईता |कि निम नाड़ पय्यल तव जोका तवकिन संग कर्सा परदीती |गूड़या ना पिल्लाति!"
पोत्ता नद गुनरोलद लेंज गुलय नरका पोत्तो मत्ता|तानद वेस सर उड्डी वासो मत्ता|मेन्डे ट्रोन्ग-ट्रोन्ग कीसो टिंकु गूड़ीयता|
हेलो!
नन मीकिन तोंदन्तेन बाले?नाकिन उड़ानद बातै नेल्ला तद माटा अय्यो!
नाकिन तोंदीता कोन्नी नायद कोंडा वेस नरगे इल्ला !
मत्ती नायव आठ -आठ कोंडा मिन्दे!
नन लंगा परदीतन,  नन ऊन् गा पर दीतन|   नन केत्तके स्पाइडर मानेय इद गुलय नायग उड़ी करीयत्तोर |
नन नेट्टातग तरा परदीतन, वेरीयमा , अड़वोना !
नायव आट काल्कीनव वेड़ंज्क  बेग्गै मेंड टुंडा पर दीता !
नाकिन नेक्का नरगे उस्कड़ वावो!
नन नरका तेदी मंज डोडा मेहकीतन !
नायद काम पुलिस तद काम लेकके तदु !
येय नित्ता,मेंड ओंड पुड़्य तोंदह्त्ता, नन तांक पोइतीतन, मेन्डे कैलीकल !
बालो  तद जानकारी : निम पूत्ती कि ओस्सय चुडला बालो पेंसिल तद  ऊजे ता अस्सो तद आत!
बीड़िया बालो बोंगा नग मंता नू अव बीड़ियद झोरा ता अस्सोतव मंता!
इद काम कोन्न निम नियद लोन तग मंज नेक्का नेल्ला किया परदीती !
ओंड बालो तिंक एड़का ते उड़ा,तांक अल्लम कियानद अय्यो!
उड़ाट कि अद बेले आट काल्की नग ताकीता नू तानव काल्क ओंड                    ओंडी नग मेंड कड़वो!
खुसुर पुसुर                      खटर पटर
बे!
बे!
डगर डगर                               मिर्रा ई                                                  मिर्रा आ
इद गड़ीय दा                     अद गड़ीय दा
नायद लोन              नियद मोला
खुसुर पुसुर खटर पटर
डुव  तद लावी नद पाड़ वत्ता| सोब्बे मावंगीकिन अद करंगता|
उप्पे वत्ता,एड्ज वत्ता| सोब्बे तव पोट्टा  निंडना तित्ता|
सिटकल पाटा पारता |
मल डाका तोहत्ता |
केयो-केयो ऍन वत्ता| नाकिन डुव करंगो|
कोवे  ओंड उपाय आलसता |
डुव ऍनतिंक माना कित्ता|  पोट्टा निंडना केड़ा  तिहता|
सोब्बे तवकिन नेक्काय मन वत्ता|
"मीरा, नन नेंड मियद इस्कूल् अंज मत्तन!"
यायो ओंड दिना केत्ता। नेल्ला?"
मीराल केत्ता। "अग्गा तद गेट  तेरीयतद मत्ता कोन्नी दरबान इल्वा मत्तोर।"
"नेक्का नेल्ला!ओर कोन्न मायद किल्लास तग वास मत्तोरु। इद उड़ानोंक मा नानो बाड़ आंगीलता!
"मी नानो बाड़ आंगीलता?"
यायो पुसा कित्ता। ?बाड़कि रोहन उरगीने केयो मत्तोर।"
"कोन्न रोहन बाड़ मत्तोर?
"यायो पुंदानोंक आसुत्ता। "बाड़कि ओर पिट्टेनद लोन तिन्सो तत्तद ताड़स, ओर पोड़पा नद उप्पे तिंक तित्ता!
मेन्डे नानो आंगीलता अस्सुट दरबान लोपा वत्तोर।""मत्ती नन मियद किल्लास तग अंज मत्तन, अग्गा बेनो इल्वा मत्तोड़!
"यायो केत्ता।
"मम सोब्बे तोम गुरुजीड़व रूमकिना मिंजी मत्तोम," मीरल केत्ता।" बाड़कि रोहन तद ताड़स मायद किल्लास तग मत्ता!""
मत्त मीरा नन गुरुजीड़व रूमकिना अत्तन अस्सुट,नाकिन अग्गा बेनो मेंड तोंदोड़ु !"
"अदेन मैदे मम सोब्बे बीड़िया नानो नद रूम ता मिर्री मत्तोम, मीरल केत्ता।  बाड़कि रोहन तद ताड़स मा पेरके वासो मत्ता!""
नन बीड़िया नानो नद रूम ता अत्तन, अग्गा कोन्न बेनो इल्वा मत्तोर!
"यायो केत्ता.
"मम अग्गा नित्ता परवोम," मीरल केत्ता। " बाड़कि रोहन तद ताड़स ओनकिन मेहको मत्ता। अदेन मैदे मम लोन ता पोर्रो तरतोम मिंका घंटी पेंसना के अग्गय मत्तोम!
""नन मीकिन अरदा उड़ो मत्तन,इस्कूल् तग वेर्रोने!"
यायो केत्ता।
"अय्यो, निम वेर्रोनी बेग्गा मत्ती, ताड़स मिंका कोन्न नी संग मत्ता।"" ताड़.... स!
येय्यो- बाबो!"
यायोन पय्युर तिन्सो पेइत्ता मेन्डे अद दुर्स ईना कुर्सी तग कुद्दता।
चुलबुला सत्यम नेल्ला कुद्दा परवोर!ओर मिर्रीतोर, लंगीतोर, सर-सर उड्डीतोर  मेन्डे कलामुंडी तिनतोर.. .. मेन्डे अड़दीतोर!
"जामा नेल्ला रे कुद्दा," बाबो केत्तोर। "देम्मा पड़त्के केयो-केयो ना गरे वामा," नानो केत्ता।
"बेग्गाय बाता ऊरसीमा," दादो। "गुलय कक्षा तिन्क तल्ला ते तोसतीनु," इसकूल तग मेडम केत्ता।
कोन्नी सत्यम बाले कीतोर,ओनव कइक- काल्क कोन्नी आले कीसो मंता उ!
नेंड आयतावाड़ उ।  सत्यम  आयतावाड़ तिन्क केपी मंतोर, बाड़ की ओर आयतावाड़-आयतावाड़ ते तम यायोन संग पट्टे ना दातोर।
पट्टे लोन तिन्सो नरगे जुय्य मिंदे। अर तग पट्टे मिंदे, विंको- वंको  अर मिंदे, नेक्का गुप्पा मिंदे मेन्डे कल-कल दायनद झील मिंका मिंदे।
सत्यम मोल्लोड़ ईना लंगतोर। ओर लुप्प ईना पारीयतोर ... हेय नेल्ला, बूरदा तग रालमा ऊड़ा," यायो केत्ता।
ओर गोर्रोसकोंडा ईना मेयलित्तोर , ताड़स ईना मिर्रतोर। " नेल्ला, कोय्ये मिन्दे," यायो उरगीने केत्ता।
ओर बालो ईना ऊन्गतोर मेन्डे मूंज ईना लंगतोर। "व्ही!!!!
"""हेय कोवे ती, बीड़िया कोम्मा  तिंक पोईमू," यायो वेरयी मंज केत्ता।
बाको नू पंडे ईना ईनता अत्तोर। " गुंडा ता अनमा पापा,"यायो केत्ता।
ओर डोक्के ईना पोर्रो तरतोर मेन्डे मेका ईना लंगतोर। " जामा काल्क मोद्दा अयमू ,"यायो वेरयी मंज केत्ता।
सत्यम तन कइकी किन रेक्का ईना पाड़तोर मिंका पारयानोंक आसुत्तोर। ओर तनाक -तनाक आलसतोर की नन डेय्या ईना बगवान तग पारयन्तेन- रेक्का कायवानालो मोय्योल तग पारयंतेन!
पोड़्द अत्ता पै ईकड़ आयना अस्सुट इंगिरी पाटा पारा पोइसपित्ता, अस्सुट लोन दायनद वेला आस मत्ता। अयवी मंज सत्यम यायोन मोरकुल तग वेड़ंगतोर। इड़वुड़ अस्सो चूडला बीड़िया मेट्टा वैस, पट्टे, ईलका नू गुप्पा ता आले ओड़ लोन अत्तोड़।
पोड़्द अत्ता पै ईकड़ आयना अस्सुट इंगिरी पाटा पारा पोइसपित्ता, अस्सुट लोन दायनद वेला आस मत्ता। अयवी मंज सत्यम यायोन मोरकुल तग वेड़ंगतोर। इड़वुड़ अस्सो चूडला बीड़िया मेट्टा वैस, पट्टे, ईलका नू गुप्पा ता आले ओड़ लोन अत्तोड़।
ओर बुरदा आस लोन एवता पय बाबो, दादो नू बापी नेक्का कवता।
दादो ओनकिन एर मिह्त्तोर। बाबो नेल्ला डोडा अट्टतोर। नानो मनतद वेसोड़ केंजपी मंज गूड़पिस्ता ।
सत्यम सपना ते मिर्रतोर, लंगतोर मेन्डे वेयलितोर। मिंका ओर कयालमुंडी तित्तोर..
.. पोर्रो पारीयतोर। पोर्रो। मेन्डे पोर्रो!
वेर बेले-बेले ताकीतोर?बेसत्यम बेलेले ताकीतोर!निम पुत्ती बो, मावंग ईना,पिट्टे ईना मेन्डे पुड़्क मिंका दूसरा -दूसरा हिसाब ताकीता। मन लेक्के अव मिंका नेल्ला तद डोडा, मंदानोंक पोड़या नू मन पोर्रो जीवा कियानद जोका तिन्क मेहकानोंक मैदे ई-आ वेयलो मंता। अवकिन वेर्रे मंता की माकिन बेग्गाय डोंगा पोइस तिन्तोड़। मीड़ जाडा कीमुट की मावंग बेले-बेले ताकीता।
डॉल्फिन कीके एर तिन्सो बट्टीना लंगीता। निम तान लेक्क लंगा परदीती बाले?नेल मंदानव मावंगी नग तिन्सो चीता नेक्का उरगिने मिर्रीता। अद आंगला मिंका परदीता। निम आंगला परदीती बाले?
एटे तिनंग दायन विड़सी अड्डम-अड्डम  ताका परदीता। निम मलवानालो अड्डम-अड्डम ताका परदीती बाले?बातय रेतानोंक वायना अस्सुट इडके नरगे जुय्य लंगा परदीता। निम इस्सोर लाटूम लंगा परदीती बाले?नतका ओस्सय ओयोंग-ओयोंग ताकीता। निम इस्सोर ओयोंग ताका परदीती बाले?
ओंड नरकोम,ओंड कोवे तद पिल्ला ओंड माड़ा तग करसो मत्ता मेन्डे तम यायो पंडी कोयसो मत्ता।
चुडलद कोवे माड़ा तिन्सो आकी कोयसो मत्ता।
अद वेड़का ते मत्ता।
अद ओंड कोम्मा तिन्सो गुलय आकी कोइस  मत्ता,अदेन अद मेंड ओंड तग लंगत्ता।
कर्ग!!!
कोम्मा उरंगत्ता!
चूडलद कोवे अड़तद उड़ी  ओंड बीड़ियद कीके एर तिन्सो दुवते लंगता।
अस्सुट ओंड लाव तद कइ वास चूडलद कोवे तिंक एह्त्ता।
मेंड ओंड दिना नरकोम   वेलाते अद चूडलद कोवे   आकी तदानोंक मेन्डे अत्ता।
चूडलद कोवे एर तग  बेस्के आकी मेन्डे एस्सित्ता।  मेन्डे, उसडुब्बूड़....
ओह!हो   चत्तुड़ कोवे!
अद माड़ा तग नेल्ला मंदानद तरीका सीकेम अत्ता।
माकिन काको नद नार दायनोंक नेल्ला आता|
काको ना लोन ता गरे ओंड नेककेय बीड़ियदमरका माड़ाम मिन्दे| तानग नेक्केय पिट्टे वाता|
नाकिन मरका माड़ातग मिंजानोंक नेल्ला आता| इग्गा बेनो नाकिन मेहका परवोर|
बाबो नाकिन सुवा ता गरे मेहकितोर| यायो गोड कोट्टाता मेहकिता | कोन्नी ननबेनोंके दोरकोन |
ओ,हैयो!काकोनद नय नाकिन मेहका परदिता|
असूट नाकिन नेल वाया वैतिता| काको नाकिन नेल्ला बुरीता|
पिल्लाबाड़ केयंते?
तानकिन कर पोइत्ता बेने |
पेकलआल्सुड़ते  बाड़ मिन्देर ?
ओंक तम बाबो नद एड़का वायन्ते बेने।
पीकवेड़का ते बाड़ मिन्दे ?
तानकिन पूना सोक्का दोरकत्ता।
मुइत्तोर बाड़ कवदंतेर ?
ओर ओंडनेल्लो तद  चुटकुला करीयत्तोर |
मुत्तेबाड़ कवदन्ते ?
ताना पिल्ला कोट्टो कुद्दी करयन्ते।
अदमुत्ते बाता आलसन्ते ?
अद सिग आयन्ते बेने |
﻿                         "यायो नायद ओंड पल मेयलंते |"                         बुन्नु नद पल इदे दम मेयलंते,                      अद वेड़को मिन्दे मत्ती चुड्डुन वेर   यी                           मिंका मिन्दे!
"नियद वंजेर ते तांक चुड्डुन तुरसा ,"यायो केत्तीता | बुन्नु अट्टे पड्डी तुरसीता| यायो केत्तीता "इंजे जामा मन्नू |निम जामा केपा मेन्डे उड़ा कोन्नी अद तनाक-तनाक अड़दीता!"
बुन्नु बाबोन गरे दाता मिंका ,केत्तीता," बाबो नायद ओंड पल मेयलंते |"बाबो ओयोंग अद पल तिंक मेलतीतोर मिंका केत्तीतोर," इंजे जामा केपा ,अद तनाक-तनाक अड़दीता!"
कोन्नी बुन्नुन्क केपी मंदानद केन्ने मेंड मन वावो!अद लाटू नद जोता पोइस मंज तन कुड़मा तग लोपा दाता!
मिंका ओंड पक्काट अद तन पल दिंक तोहातीता नू मेंड ओंड पक्काट मार तद इक्लेम तिंक!
ताना पेरके नेल कुद्दी मंज बुन्नु केपी मंता,                    केपी मंता नू                      केपी के मंता|
मेन्डे मन्नू नरगे जेल आयना केपी-केपी अयवीता|    अद मार तद इक्लेम तिन्सो नूल लेतीता मिंका तन कटुल तग कुद्दीता |
जामा मंज तन चुन्नू तान गरे वाता |अद मारदा उडी मंज केत्तीता,"इले निम बाले कियानोन मत्ती?
नूल तिंक तिवंगीतन मेन्डे निम उड़ा कि नियद पल बेले उब्बय अड़दीता!"
चुन्नूल तनव कोंडा पिह्स मंज पय्युर आंगलवैता |
"१,२,३, मेन्डे तिवंगा !"
"ओ!
"बुन्नु उरगीने आंगिलता !
"इंजे चुड्डुन जामा केपा!"
" निम केपा मेन्डे उड़ा                                                   इद तनाक-तनाक अड़दीता!"
"इद कोन्न बेस्सुटे अड़वो," बुन्नुल केत्ता!
यायो केत्ता,"मम पिल्ला मत्तोम अस्सुट मायव पल्क लोन पोर्रो                         एस्सीनोम, नू उप्पे नग तिन्सो अवीनव पल्क तालकानोम|                   "माकिन उप्पेन लेक्क लावीनव पल्क कावल मत्ता|"                       बुन्नु मिर्री मंज दुवते पेइत्ता मिंका केत्ता,"उप्पे ती उड़ा नायद                              पल बेस्सोर लावदे नू बीड़िया मिन्दे, मेन्डे नीकिन इद मन मत्के                          वाड़ा मिंका उब्बय ओयम !"
अद नरका बुन्नुल सपना ते बीड़ियद उप्पे तिंक उड़ह्त्ता!
अद तनव वेडतव पल्की नग टेक-टेक्का पोइस मत्ता|                      अद निस मंज बुन्नुन्क उड़ह्त्ता|नू उब्बय तन बोंगा तग नेंगता|
नरकोम तेदोवानके बून्नु तन पल तिंक तुर्सता|ये अद कोन्न अग्गा इल्वा मत्ता!अद मुन्नेय अड़स मत्ता?अद पल बे अत्ता?बून्नु  उब्बय तनद पल पेहकी मंज दुवते मिर्रता|
उप्पे ती इद ओयमू नायद पल मेन्डे नाकिन पूना पल ईमू," अद उरगीने केत्ता!
मेन्डे अद तनद पल लोन ता पोर्रो एस्सित्ता|यायोंक गुलय माटा केत्तानोंक लोपा मिर्रता|
नेंड मूल्पेट तद माटा मत्ता। पिट्टे केयो-केयो तम तूप्पाना अंजो मत्ता। शालू तम नानो मिंका पार्क ता आकेट लोन वासो मत्ता।
"नानो आ उड़ू!
पुंगा नग बेस्सोर नेल्ला तद गुगे कुदत्ता!"
शालू केत्ता। "गुगे, बेग्गा?
नेल्ला ऊड़ा!
"नानो केत्ता। "ओ?"
शालू केत्ता।
इव सोनियान लोन ता मुन्नेट के अत्ता। "नानो, ऊड़ा,ऊड़ा सोनिया नद नय नेंड केल्क तोह्स् मिन्दे!"
शालू केत्ता।  नानो कवता मिंका केत्ता," इद अरी भोली उ, नेल्ला ऊड़ा!""
ओ, कोन्नी बेले?"
शालू केत्ता।
इव गुलमोहर ता गरेट पेइस अत्ता। "नानो !
ता.. ड़स !
"शालू आंगीलता मिंका नानो नग उरंगता। " हेय,शालू जामा, नेल्ला ऊड़ा!"
नानो केत्ता। "ओ.. !
शालू न जीवा तग आय वत्ता।
इव बिट्टून लोन ता मुन्नेट के अत्ता। "नानो, बिट्टून यायो नव केल्क नरका-नरका इस्सोर लाटूम बेले अत्ता?
निन्हे कोन्न नन तानव केल्क चूडला उड़ी मत्तन्ना। नानो कवता,"शालू,शालू, नेल्ला ऊड़ा!""
ओ हो !"
शालू केत्ता।
इव पांतद पुस्तकालय ता गरेट अत्ता। "हेय नानो!"
शालू केत्ता। " निम बेस्सुट इस्सोर चूडला पोदला नग इस्सोर बीड़िया पंडी ऊड़हत्तीन बाले?""
नेंड कोन्न  शालू नीकिन बाता-बाता तोंदन्ते मत्ती!"
नानो जीवा कीसो केत्ता!"
जामा नेल्ला ऊड़ा!"
ओहो.. शालू केत्ता।
" उब्बय उब्बय दा शालू, ईकड़ आयन्ते!"
नानो केत्ता। " ऊड़ा, अर तव तार मुंडे पोत्ती मिन्दे।"" येयो॥!
भूत!
: शालू आंगीलता। "हेय,नेल्ला ऊड़ा!"
नानो केत्ता। " ओहो.. शालूल  उरगीने नेसकत्ता।
शालू नू नानो लोन एवता। " शालू ऊड़ा!
इव काको नव एरपुक बो?"
नानो पुसा कित्ता।
अव खिड़की ता आले माड़की ऊड़हत्ता। 'ओ शालू !
काको लोपा मिन्दे!
अद केस्स मत्ता कि निय पोड़ी तसीतन!"
नानो केत्ता।
जामा नेल्ला ऊड़ा नानो," इद काको अय्योक हो?
अदिन लेक्क साड़ी बेद्दे दूसरा मुत्ते ऊड़स्के यो?
इल्लोक साड़ी तिंक आए कुर्सी तग वाटीत्के यो?
नू इद गिसड़ी मूटा अत्के यो?
बेनो पूत्ती ....
" शालू नेल्ला ऊड़ा!
नानो केत्ता।  इद काकोये!
नू इद निय पोड़ी मिंका तस मत्ता!
चूडलद पिल्ला स्लेट नू चाक पेहकत्ता। अद ओंड लाटू नद रेलगाड़ी माड़ानोंक आसुत्ता।
पिल्ला लाटूनद रेलगाड़ी ता मैदे  उम्मा एस्सानद ओंड बीड़ियद इंगिन माड़हत्ता।
"मत्ती इंजे डब्बा बेग्गा माड़ीतन?
"स्लेट तग कोन्न पोड़या इल्ला।
पिल्ला स्लेट तिंक नेल वाटी आलसा पोइपिसता।
पिल्ला कुद्दी-कुद्दी नेले ओंड डब्बा माड़हत्ता। डब्बा ता संग मेंड ओंड डब्बा, मेंड ओंड डब्बा,मेंड ओंड मेंड ओंड .. पिल्ला माड़ो अत्ता।
नू तानद चाक माड़हत्ता। पिल्ला तेदी मंज उड़हत्ता। ओह !गुलय दुवाड़ तग बेस्सोर लाटूम रेलगाड़ी!
पिल्ला तद रेल अत्ता छुक-छुक-छक, ईकेट आ।  नरगे जुय्य eएवना!
छूक-छूक-छूक।  पटरी तग मिर्रीता।
छक-छक-छक।  तेसोन तग नीत्तीता ।
नरगे जुय वैदीता रेल।
मुन्ने इंजिन पेरके डाबना मंता।
मुल्ल दे निन्डत्ता रेल दव डब्बा।
रेल दग आदोड़ पुस्तकी पोड़ेम आतोड़।
आदा तोड़ तगुम बोल्लो मंतोड़।
आदोड़ खिड़की ता दुवते माड़कितोड़।
ईले सोब्बे तोड़ रेल दग उद्दी दातोड़।
ओन्ड दिना मा दादो नाकिन नू ना तमुन्क पैसा इत्तोर। "अन्नूट!
पुस्तक्की अस्सी ताड़ाट," ओर केत्तोर। मम नेक्का वेड़कतोम । माकिन पोड़ेम आयनद नेक्का मन मिंदे।
मम इंजे दातोम  बाले ?
कि पय्या दातोमा?मम नेंड दातोम बाले?
कि नाड़ दातोमा?मम आलसतोम कि इंजे दातोम।
मनकिन बीड़ियद आटीना अत्केआता  बाले ?
कि चूडलद दुकान ता अत्के आता?मनकिन बेनोनय संग अत्के आता बाले?
कि वेर्रोने अत्के आता?मम आलसतोम कि मम इड़वूमे चूडलद दुकान ता दातोम।
पुस्तक्की नद चूडलद दुकान माकिन मन वाता। इद दुकान चूडला मिन्दे कोन्नी इग्गा नरगे पुस्तक्की मिन्दे। दुकान तोर माकिन पुत्तोर उ। ओर बेस्सुट मेंड माकिन सैता कीतोर उ।
मनकिन नरगे चित्रा मंदानव  पुस्तक्की अस्सके नेल्ला मंता बाले?मनकिन नरगे वेसोड़ी मंदानव पुस्तक्की अस्सके मंता बाले?मनल चूडलद पुस्तक अस्सीताल बाले?
मम आलसा परवोम। दुकान  तोर माकिन उड़ी कवतोर।" नूनी-पापा, ना संग वाड़ाट," ओर केत्तोर। इव पुस्तक्की  नग मावंगीन पोर्रो  लीका कित्तद मिन्दे। पिट्टेन पोर्रो मिन्दे। पोर्रो तद लाड़्य ता पोर्रो मिंका मिन्दे। मीकिन बेना कावल उ ,  ओयमुट।"
नन आदो पुस्तक्की पोइत्तन। ना तमुर आदो पुस्तक्की पोइत्तोर।  नन नेल कुद्दतन। ओर ,कुर्सी तग कुद्दतोर। मेन्डे मम इड़वुम अस्सो करयो अत्तोम, करयो अत्तोम मेन्डे करयो अत्तोम।
अग्गा बेस्सोर अय्क मत्ता!
बेकेट मेंड बातय लेंग वावो। ओंड घंटा अत्ता। रेंड घंटा अत्ता। निज़्जम मम पुत्तोम कि बेना पुस्तक अस्सके आता।
दुकान तोर माकिन उड़ी कवतोर। नन ओंड बीड़ियद पुस्तक अस्सतन तानग नरगे वेसोड़ी मत्ता।  ना तमुर ओंड बीड़ियद पूडटक अस्सतोर तानग नरगे चित्रा मत्ता। मम मिर्री मंज दादो नग एवतोम। ओनद कटुल तग लंगी मंज कुद्दतोम।  ओर तन गरे कुद्दीस्तोर। मम करयो  मत्तोम, करयो मत्तोम, करयो मत्तोम....
चमकू,चकौर, चंदूनू चटनी|                    पय्यल पोड़गिन उरंगतव - ओरतव  सामान पेहको मंतोड़|
करसोड़ मेन्डे पोड़ेम आयनोंक मेंड अन्नोड़ |                              अयवके रोट अंसी नग कूद्दीतोड़|
नानो दिनाल सर उड्डी उड़ीता |                                   बातै आलसीता मिंका दाता|
ओंड दिना नानो अग्गाय नित्ता|                          ओंड डब्बा तग तिन्सो पुस्तकी टेन्डता|
आदो ई नू आदो आ वाटता|                       मेन्डे ओंड पुस्तक टेंडी पोड़ेम आया पोइपिस्ता|
चमकू पुस्तक तग माड़की उड़ूत्तोर|         तानग कोन्न नेल्ला तव फोटो मनो ऊ|
चकौर,चंदू नू चटनी मिंका पुस्तकी पेहकता|  मेन्डे इव मिंका पुस्तकी किन संग माटा वेहता पोइपिस्ता|
पुसतकी नव माटा अवकिन मत्ता|  नालु असो पोड़ेम आयना अस्सुट कर्सानद मिंका पोइपिस्ता|
एय्यंग  जोका तव मत्ता- कोवे,उप्पे,मोल्लोड़,सिटकल,एड़्ज।  गुप्पा तग ओंग पार्क मत्ता। ओंड दिना सोब्बे तव पिटनी अत्ता।
सोब्बे तव कोंडा मुस्सी करसता।  डोंगा-डोंगा करसता। मिर्री करसता। नरगे जेल आयना करसता।
कोवे केत्ता," इंजे डोडा कावल। बातै ताड़ाट।"सोब्बे तव उब्बय-उब्बय बाता-बाता तत्ता।  मोल्लोड़ गाजर तत्ता। उप्पे मुड़ा माटी तत्ता।
सिटकल वंगा। कोवे सेव काया।  एड़्ज पत्ता गोभी। सोब्बे तव नोरता,कोयता,कल्पत्ता।
मेन्डे तिंदा पोइपिस्ता।
एड़्ज केत्ता," ओह, इदिन्न लेक्क कोन्न बेद्दे इल्ला। तेनद पेद्देड़ केल्लाट।"उप्पे केत्ता, ' इद चाट उ।" मोल्लोड़ केत्ता," इग्गा एय्यंग चीजी कैलता।"
सिटकल केत्ता," इव सोब्बे कैलता।"कोवे केत्ता," तेंक केत्तीतोड़ सलाद। नेक्का तिन्नुट ,लाव पेरसपाट ।"
उप्पे केत्ता," इंजे तिन्सो नन इदे तिन्तन ।  नन बीड़ियोंन आस डुव बनेम आतन।"सोब्बे तव कवदा पोइपिस्ता।
ओंड सिटकल मत्ता|तानद पेद्देड़ चुलबुल मत्ता| बेस्सुट लंगी मंज माड़ा ता पोर्रो मंता मेन्डे बेस्सुट माड़ा ता अड़गी | इल्लोक बेस्सुट रेंड अस्सो काल्की ने वेड़ंगी मंता|बेस्सुट पिट्टे किन पेरके-पेरके मिर्री करसीता| ओंड दिना ओंड माड़ा तग कुद्दी ताका तिंजो मत्ता| उसडुब्बूड़ अद तनदे तोका टिंक उड़ह्त्ता|
" ये इद मेंड तो कये |केन्ने मेंड पुवो |पुंदानोंक अय्यो कि पेरके बातै मिन्दे," अद आलसता| "बाले की तना ," चुलबुल आलसुड़ ते मिन्दे|नरगे जेल आलसता पेरके एड़का वत्ता कि डॉक्टर बोम्बो एड़्ज तग अतके आता| अद डॉक्टर बोमबो एड़्ज तद अस्पताल एवता|
ओनद अस्पताल तग दूसरा-दूसरा मावंगी नव तोका, काल्क,केव्क अलमारी तग वाटी मत्तोर | डॉक्टर बोम्बो एड़्ज वायना नन ना मैदे ओंड तोका एंसी मंतन | चुलबुल मन मनते आलसता मिंका दूसरा-दूसरा तोका उड़ा पोइसपित्ता |
नेक्काय आलसता पै कोवे तद तोका मन वत्ता| डॉक्टर बोम्बो एड़्ज केमरा तग वत्तद उडी चुलबुल लंगी मंज टेबल तग कुद्दता|   " डॉक्टर दादा ,नाकिन कोवे तद तोका वाटिम," अद केत्ता|
डॉक्टर बोम्बो तनव चश्मा पोर्रो वाटोड़ पुसा कित्ता," नियद तोका तिंक बाले अत्ता?"
' नन नायद तोका बलदा की तना ," चुलबुल केत्ता|  " ये तमुनी , कोवे तद तोका नी मैदे नेल्ला मनो,"डॉक्टर बोम्बो तांक समझा कित्ता| " नाकिन बाता मेंड केंजानद अय्यो|निम ना तोका बलदा कीसिमे ,"चुलबुल गै अत्ता|
" हो, निम कोन्न केंजवीनू नन नियद तोका बलदा कीसीतना ,"   डॉक्टर बोम्बो मोस्सोर तग चश्मा जर्पतोर| चुलबुल वेड़कता| डॉक्टर बोम्बो तानद तोका टेण्डी मंज तानद पोड़या तग कोवे तद तोका वाटित्तोर |
' याह , इंजे अत्ता बो बातै माटा,"  चुलबुल नेक्काय वेड़कता |"नन मेंड कोवे दादान लेक्क माड़ा तद सुंसी कोम्मा नायद तोका वेड़स् मंज कुद्दी मंतन," इले आलसो चुलबुल अत्ता|
कोन्नी इद बाले अत्ता, बाड़ वावो, मेंदुल बाड़ इतपन  पूह्ता ?
चुलबुल चुड्डुन तिप्पल अत्ता| नेक्काय तिप्पल ते अद मार दा दुवते पेइत्ता| तनद पूह् तद तोका वेयला नद नेक्काय तिप्पल आसो मत्ता| बेले-बेले कीस अद तन माड़ा तग एवना तिवंगी ओत्ता|
" माड़ा तग तरी मंज जामा रोमीतन ," इले आलसी माड़ा तग तरुत्ता| कोन्नी इद बाले अत्ता?अद कोन्न ओंड डाका मेंड तरा परवो | बेस्के दम  तरुत्ता,अट्टे पड्डी अद अड़सो मत्ता|अयवी मंज अद कुद्दत्ता|
" अय्यो,इद तोका नेल्ला अय्यो| तेंक बलदा किया वैतीता,"इले केस्सो अद तानद तोका तिंक कइ दे तेसूत्ता|बेले पुत्ता आसो अद डॉक्टर बोम्बो नद अस्पताल तग एवता| " डॉक्टर दादा,डॉक्टर दादा,इद तोका कोन्न नेक्काय पूह्त्ता |केन्न पूवद तोका वाटिम," चुलबुल ओयोंग केत्ता|
" नन नीकिन मुन्नेय तपसुत्तन इमो,"डॉक्टर बोम्बो केन्न अल्लाते केत्ता| " गलती अत्ता डॉक्टर दादा |नाकिन वेर्रकड़ तद तोका वाटिमु ,"  चुलबुल केत्ता|
डॉक्टर बोम्बो कोवे तद तोका टेण्डी मंज वेर्रकड़ तद तोका वाटित्ता |" इद तोका कोवे तद तोका तिंक कम पूह्त्ता ,"आलसो-आलसो चुलबुल अत्ता|तोका बलदा किया नग अद नेक्काय अयवी मत्ता|अद गरे तद माड़ा ता पेरके पट्टी मंज रोमता |
अयवी मत्ता अदेन मैदे तांक उब्बय उस्कड़ वत्ता|उर्गीनद लेंग केंजी तानद उस्कड़ मिर्रता| येयो बाबो!
ओंड बीड़ियद नय तानद तोका उड़ी मंज तांक वेर्रकड़ आलसी मंज अद ताना पक्काल मिर्री वासो मत्ता!चुलबुल मिर्रता| मुन्ने-मुन्ने चुलबुल,पेरके-पेरके नय|
"हो!इद तोका ते कोन्न नन मिर्रा मिंका परवोना |नायद तोका बेस्सोर नेल्ला पूवो | नन बेस्सोर नेल्ला मिर्रा परसो मत्तन,"चुलबुल तान गलती तिंक आलसो मत्ता|बेले-बेले अद मेन्डे डॉक्टर बोम्बो नग एवता|
"डॉक्टर दादा,डॉक्टर दादा, नाकिन एहा ,"आंगलो-आंगलो अद लोपा मिर्रता|नय दुवते निस्स मत्ता|भौं-भौं तद लेंग वासो मत्ता| "इंजे बाले अत्ता?
"डॉक्टर बोम्बो पुसा कित्ता| "अद नय ना पेरके-पेरके मिन्दे| नाकिन बेनदे तोका कावल अय्यो|निम इंजे नायद तोका वाटिमु !
"चुलबुल उरगीने तल्ला ऊहासो केत्ता|
"इंजे निम पूत्ती,डॉक्टर बोम्बो कवत्ता| वेर्रकड़ तद तोका टेण्डी मंज चुलबुल तद तोका मेन्डे वाटित्ता|तनद तोका वाटतंक चुलबुल नेक्का वेड़कता मिंका तन लोन अत्ता|
इंजे तांक बातै तिप्पल इल्वा मत्ता|तान पय्युर तग ओंड पाटा             मत्ता|              'नायद तोका सोबले नेल्ला,              पूवो मिंका नेल्ला मंता|             लंगी-लंगी मिर्री करसीता,               इद नाकिन केन्ने पूवो|"
नन खेदीना|नन 7 वड़सा तोन अत्तना|नायग ओंड कार मिन्दे,ओंड नेल्लातद नू लाटूम कार|बाबो नाकिन नायद पुट्ट दिनाते माड़ी मंज इत्तोर |
नाकिन नायद कार नेक्का मन वत्ता |तांक पैय्यल  पोड़गिन चला कीसो मंदानद नाकिन नेल्ला मंता|ड्र्रुंग .. नन इग्गा दा तना , ड्र्रुंग नन अग्गा दा तना |नन कार इल्वा बेके अनोन |
नन नायद कार पोइस मसगा तोड़किन  कैलानोंक दातन नू इस्कूल् तग ना जोकातोड़ नायद कार तिंक उड़ी कर्सार्नोंक आतोड़ |नाकिन बापी नेक्का जीव कीता मेन्डे अद नाकिन कार चला कियानद उड़ी मंज वेड़कीता|
नन नायद कार दे लोन ता सर उड्डी वेयला परदीतन|नन नायद कार दे गुलय दुनिया वेयला परदीतन |नन नायद कार दे पोड़्द , लेंज नू उक्काक किन मेंड सर उड्डी वेयला परदीतन|
ना  तमुंक नायद कार तग कुद्दी वेयलानोंक नेक्का मन मिन्दे|यायो माकिन ईले कियानोंक ईवो,कोन्नी मम बेग्गा केंजीतोम्मा !
इंजे नायद कइ तिन्सो नायद कार अत्ता.. .. मेन्डे ना तम्मुन पय्युर तिन्सो ओनद पल!कोन्नी, मम इंजे मेन्ड वेयला दातोम .. ड्र्रुंग .. तमुर नायद  मेंदुल तग नू नन गाल तग !
सितारा तिन्क कर्सानद, यायो-बाबोड़द काम तग तोड़ आयनद, पारयानव गोट्क नू कून्जे नद सपना ऊड़ानद मन मिन्दे। अद बेस्सुट मेंड तनद मोट्टो वेड़ंज तिंक ऊको मंता।
दोयदे अद ओंड पुस्तक पोड़ेम आसो मत्ता। अद पुस्तक तग ओंड पिल्ला बर्फ तद बाल्टी तग लोन माड़न्ते। सितारा बेना मेंड वेसोड़ तग मंदानव बीड़िया माटा किन पुंदानोंकमैदे तम बाबोन्क पुसा कीता।
कोन्नी नेंड तम बाबो तानकिन पुसा कीतोर!
"साहस इतके बाता?""
बेनय नेल्ला तद काम कियानद,"सितारा केत्ता " शानदार इतके बाता?"
बाबो पुसा कित्तोर। " नेक्का सोबातद ," सितारा केत्तीता। " स्मारक इतके बाता?""
ओंड सोबातद चीज तिंक केत्तीतोड़।"
"नेक्का नेल्ला," बाबो केत्तीतोर। मनल बेन्टीन ओंड साहसिक अभियान तिंक मैदे दाताल। वायनद आटीने मनल रेलगाड़ी ते ओंड सोबातद मट्ट ऊड़ानोंक दाताल। तांक ताजमहल इनतोड़।"सितारा नेक्का वेड़कता गलय तनद मोट्टो वेड़ंज् ऊकानोंक मरंगत्ता। अद रेलगाड़ी तद चित्र माड़ानोंक आसूता कोन्नी अद बेस्सुट मेंड रेलगाड़ी तग कुद्दो!
तम बाबो केत्तोर,"बेव पिल्ला मोट्टो वेड़ंज़्क ऊकीता अवकिन रेलगाड़ी तग कुद्दानद मेलो।"ईले- बेले!सितारा तम यायोंक पुसा कियानोंक अत्ता।
" यायो मनल ताजमहल उड़ानोंक दायंतेला," अद केत्तीता। "ओ" यायो केत्ता। निम पूत्ती बाले कि अद बाता?
"अद ओंड नेल्ला तद चीज उ तानकिन मनल उड़ानोंक दायंतेल," सितारा केत्ता। चार सौ वड़सा मुन्ने ओयतुर बादशाह तेंक माड़ा केत्तानोंक मैदे बीस हजार मुल्ल तिंक काम तग वाटी मत्तोर,"यायो केत्ता। कोन्नी बेव पिल्ला मोट्टो वेड़ंज़्क ऊकीता अव रेलगाड़ी दाया परवो।"
सितारा आलसुड़ ते मिन्दे। बीस हजार मुल्ल!
चार सौ वड़सा!अद ताजताजमहल ऊड़ हत्के  आता।
सितारा गूड़ीयानोंक दाता तानकिन सपना वाता कि अद वेर्रोटे मिन्दे। सोब्बे तोड़ छुट्टी ते अत्तोड़। कोन्नी छोटू बाता कियन्तेर, उड़ाट?
सितारा तेदीता मिंका आंगलीता," निम नाकिन गति कित्तीनू!
"अद तम यायो-बाबोन गरे दाता। " छोटू मोट्टो वेड़ंज़ ऊको मत्तोर," अद ओनकिन आंगीलत्ता। " ओर रेल गाड़ी ते बेले दातोर?""
डोडा वेयत्ता," यायो केत्ता।
बाबो केत्तीतोर," सितारा निम उब्बय बीड़ियोन आ आतीनू।"यायो केत्तीता," बीड़ियोड़ किन रेंड अस्सो कइक मतके आता। सितारा केत्तीता," बीड़ियोड़ किन रेंड अस्सो कइक मतके बाता कियानोंक आता?"
"नीकिन नियव जूता नव फ़ीता तोह्तानोंक मैदे नेंड अस्सो कइक मतके आता। "" नीकिन आलू माटी बाता कोयदानोंक मैदे रेंड अस्सो कइक मतके आता," बाबो केत्तीतोर।
" नन बीड़ियोंन अत्तन्ना!नन गुलय काम तिंक किया परदीतन," सितारा केत्तीता। "निम नाकिन केल्ला कि बेस्सोर बीड़ियोंन अत्ती। यायो केत्तीता,"सितारा निम नियद पय्युर तिन्सो वेड़ंज़् कोन्न टेंडा।"
बाबो केत्तीतोर नीकिन बाता कियानोंक मैदे रेंड अस्सो कइक मतके आता। "" नन पुत्तन," सितारा केत्तीता।"नाकिन बल्लेबाजी कियानोंक रेंड कइक मतके आता। नाकिन यायो नव केल्क लेतानोंक मैदे रेंड का=कइक मतके आता। नाकिन जोता तग लंगानोंक मैदे रेंड कइक मतके आता।
"नाकिन  गूगे माड़ानोंक मैदे रेंड कइक मतके आता। नाकिन इग्गा तोंदानोंक मैदे रेंड कइक मतके आता। तकतल्ला ओड्स कियानोंक मैदे रेंड कइक मतके आता। नाकिन .... कियानोंक मैदे रेंड कइक मतके आता।
" बाय बाय पिल्लानोड़ी!"
खेल-कूद तद मेडम मिस लया कइ उउसो केत्ता। बिग ट्री इस्कूल् तग तानद किल्लास इंज-इंजे माड़हत्ता।
नूर मुंड दम लंगीता-धम,धम,धम!चीनी आरु दम कइक पेंसीता - ईम कइ कइ तग, ईम कइ कइ तग , ईम कइ कइ तग!किट्टु उल्टी गिनती लेक्कीता- "९,८,७,६,५,४,३,२,१-तिय्यड़  अयमुट उ!"
नेक्का शोभा तद फटफटी जम ने चालू आता उ .. घर् .. ररर .. हे!
मिस लया तद नेक्का शोभा तद  फटफटी तिंक बाले अत्ता?
ओह , ओ  इद करवीने मिन्दे!
मिस लया फटफटी तिंक ओयोंग ने ओंड नेल्ला तद होटेल तग ओता।  हे!
इद कोन्न ओंड सौर संयंत्र आ !
इंजे इद शोभा तद फटफटी तद डोडा तिंदानद वेला अत्ता!मत्ती इद बाता तिन्ता?
गड़बाक?
बिस्कुट?पेट्रोल?अय्यो, इद शोभा तद फटफटी कोन्न सौर ऊर्जा उनता!
गुर्क..... ..गुर्क......गुर्क......   आह!
मिस लया अक्कुम लेक्के तद ऊदीता| बाड़ ईनता शोभा तद फफटी?
पों-पों?
क्री-क्री?बिरकुल अय्यो!शोभा तद फटफटी  उरगीने डेर क्  कित्ता!
इंजे मिस लया नू तानद शोभा तद फटफटी दायानोंक तिय्यड़ अत्ता।                                 दीपा लंगीता- धम,धम,धम!जाहीर  कइक पेंसीता - ईम कइ कइ तग, ईम कइ कइ तग , ईम कइ कइ तग!
पीटर केत्तीता- "९,८,७,६,५,४,३,२,१-तिय्यड़  अयमुट उ!"
|
मेंड ओंड दम मिस लया नू तानद फटफटी बे दाता?वायनद आटीने पुंदानोंक दोरकीता!
चेक्का कार तग नेक्का तिप्पल ते मत्ता|
बेस्सुट तांक कास तद रोटी नग मिर्रा वैतीता |
बेस्सुट बो ऊजे कल्की  नग नु बेस्सुट बो बुर्दा तव अरंगीनग |
चेक्का आलसता | तेंक विड़सीवोन बाड़ |बातै मेंडे मेहक के आता| अद बातै मेंडे मेहका नोंक अत्ता...
तांक ओंड  ट्रक कैलता तानकिन पूसा कित्ता नन नियग चेक्का बनेम आतन बाले?
ट्रक केत्ता-हो |
ट्रक दाया पोइपिस्तन्क चेक्का तुम्ता - येयो बाबो !निम कोन्न नेक्का पूहत्तीनु | नायद कोन्न कस डोल्ली दाता|
चेक्का ट्रक तिंक विड़सी  मुन्ने अत्ता....
तांक ऑटो कैलता |तानकिन पूसाकित्ता  नन नियग चक्का बनेम आतन बाले ?
ऑटो केत्ता-हो|
ऑटो दाया पोइपिस्ता | उरगीने आन्गीलता | निम बेग्गय अनु| निम नाकिन मिड़सीतीनु |चेक्का ऑटो तिंक विड़सी मुन्ने अत्ता...
अद साईकिल तग अत्ता मत्ती माटा  कैलो |
गुर्राम तद गाड़ी तग अत्ता| अग्गा मेंड माटा कैलो|
अद अयवी मंज माड़ा ता अड़गी कुद्दता|
ओयत्तुर पेकल अग्गा वत्तोर। पेकल पूसा कित्तोर - निम जोका तोनी आती?
चेक्का उब्बय केत्ता-हो।
इंजे वेड़ संगे-संगे ऊन्गीतोड़ |
संगे-संगे करसीतोड़|
नु बेस्संसुट मेंड संगे - संगे मनतोड़|
दोय तद छुट्टी!
इस्कूल बंद मिन्दे। चंदाल, टिंकू नू मोटू  दिनल खिचड़ी डोडा अट्टीतोड़। वेड़ बेस्सुट बो लोन ता पोर्रो तरीतोड़, बेस्सुट बो नेट्टा पेरके बोंगा डेवी करसीतोड़। नेंड मूलपेट उक्काक ऊड़ानद कार्यक्रम मिन्दे।
कोन्नी ताना मुन्ने वेड़ चंदाकिन तम यायो नद नू  तम बाबो नद प्रयोगशाला ऊड़ानोंक दातोड़। चंदा किन तम यायो नू तम बाबो कृषि वैज्ञानिक मिन्देड़। शर्मा काकल मिंका अग्गय वौज्ञानिक मिन्देर, ओड़किन लोपा करंगीतोर।
"मोटू, ओस्सय कोट्टो मिन्देर!
उप्पे लेक्के!
"टिंकू ई-आ ऊड़ीतोर, बीड़िया-बीड़िया पुस्तक्की मिन्दे!वंजी नव पोदला!
प्रयोगशाला तव मशिंगी!
चंदान्क ओंड गाजूम ईनामंदानद मंगेल दोर्कत्ता। तांकटिंकून्क पोइता केत्तीता। टिंकू अग्गा ऊड़ी मंज केत्तीतोर, ये!
इद बेले ईले तोंदन्ते, ओनव कोंडा बीड़िया नव अत्ता। "ये!
मोटू नद मोस्सोर पाँच गुना बीड़िया तोंदन्ते?," टिंकू पूसा कीतोर। "गाजूम मंदानद मंगेल तग ओंड लेंस मंता। अद लेंस चुड्लद चीज तिंक बीड़िया कीस तोतीता, अदेन मनल बाता मेंड चीज तिंक बीड़िया-बीड़िया कीस तोतीता।
"गाजूम मंदानद मंगेल ते नन चूडला-चूडला समान तिंक ऊड़ा परदीतन बाले?
पेत्ते,शक्कर तव पेड़ेक मेंडे पल्की नग मंदानव किटाणु !"
टिंकू केत्तोर। " निम तिन्दाना अस्सुट पापड़ी रालपिसके वायना अस्सुट पेत्ते किन ऊड़ा परदीतीनु।  कोन्नी किटाणु किन ऊड़ानोंक मैदे नेक्का पावर तद मशिंग तद जरूरत आता। तानकिन सुक्ष्म्दर्शी इल्लोक माइक्रोस्कोप इंजो केत्तीतोड़," चंदाल केत्ता।
माइक्रो इत्के नेक्का चूडला। इद चूडलदसामान तिंक बीड़ीया कीस तोतीता बाले?
"टिंकू पूसा कित्तोर। "यायो माइक्रोस्कोप तग दिनाल बूतो कीसो मंता। अल्ले, नन नीकिन तोतीतन। "
टिंकू सूक्ष्मदर्शी तिंक ऊड़ी मंज पेरके गुस्तोर। गाजूम तद मंगेल तग ओंडोय लेंस मंता कोन्नी सूक्ष्मदर्शी तग नरगे लेंस ओंडोय दम काम कीता मिंका चूडलद सामान तिंक बीड़िया कीस तोतीता। "मनल ऊड़ा परदीकल की केल्क नू आकी बाता-बाता ते कैली मंज बनेम आता  मेंडे नेत्तुड़ बेले बनेम आता। मनल अपुन तद नेत्तुड़ तिंक जांच कियानोंक मैदे प्रयोगशाला तग लोतके डाक्टर मनद नेत्तुड़ तिंक सूक्ष्मदर्शी तग ऊड़ीतोर कि मनकिन बेना किटाणु इल्लोक वसर दुक्काम आड़ता," चंदाल केत्ता।
"नानो ,नन बेद्दे मेण्ड सामान तिंक  बीड़िया कीस ऊड़ानोंक मैदे गाजूम तद मंगेल ओतन मेंडे नेक्का चूडलद सामान तिंक बीड़िया कीस ऊड़ानोंक मैदे सूक्ष्मदर्शी तिंक ओतन," टिंकू पूसा कित्तोर। " जुय्य तद सामान मनकिन चूडला तोंदीता, तानकिन बीड़िया कीस ऊड़ानोंक मैदे बाता ओत्के आता?
""तानकिन ऊड़ानोंक मैदे  निम दिरबीन इल्लोक टेलिस्कोप ओया परदीती," चंदाल केत्ता ।
टिंकू पूसा कित्तोर ,"सलीम मामाल  पिट्टे किन ऊड़ानोंक दातोर अस्सुट दिरबीन ओतोर बो?"
निज्जम केत्ती , वेर पिट्टेन  गरे दातोर कोन्नी अवकिन बाले कीवोर । नायग बाबो नद पाँतद  दिरबीन मिन्दे । दाह, मनल ऊड़ीकल।"
"नाकिन  सोब्बे पक्का अस्सम मोय्योले तोंदन्ते,"टिंकू पूसा कित्तोर। चंदाल कवत्ता ,"निम कोन्न बगवान तिंक ऊड़न्तीनू!। ,जम जम ने नियद कइ मोद्दोल ताड़ा। "
"नन ओंड पिट्टे तिंक कोम्मा तग कोह्कानद ऊड़न्तेन। मत्ती केन्ने मेंड  कइ मेलत्के अद अग्गय मायीता। चंदाल केत्ता," लेंस नेक्का पावर तद मंता, अदेन मैदे चुड्डुन मेंड मेयलित्के लेंस ई-आ मेयलीता ।"
चंदाल नू टिंकू उक्काक ऊमंज ड़ानोंक मैदे मल्स मंज प्रयोवातोला तग वातोड़। "वैज्ञानिक उक्काक ऊड़ानद ओंड टेलीस्कोप तत्तोड़। नन नीकिन तोसीतन," अद टिंकून्क केत्ता।
टिंकू बंगला ता पोर्रों तिन्सो टेलीस्कोप तग माड़कहत्तोर मिंका केत्तोर," शनि ग्रह पुस्तक्की नग बेले मंता आलके तोंदन्ते। इद पावर तद टेलीस्कोप इल्वा मनल तेंक ऊड़ा परवला।"
"आदो टेलीस्कोपी कोन्न लोन ता अस्सोर बीड़िया मंता उ। मेंडे अव नेक्का पावर तव मंता उ कि नेक्का जुय्य मंदानव उक्काकी किन मिंका तोहता परदीता उ।" चंदाल केत्ता। उक्काक ने पोत्तानद बगवान तिंक ऊड़ी मंज टिंकू पूसा कित्तोर,"नानों, इंजे मनकिन मेंड ओंड ग्रह तग मंदानद मुल्ल मिंका ऊड़न्ते बाले?
"चंदाल उब्बय टेलीस्कोप तिंक तन कइदे  मिंका मेंड ओंड ग्रह तग मंदानद मुल्ल तिंक ऊड़ा पोइसपित्ता।
ऊड़ाट मिंका पुन्नुट  ﻿गाजूम तद मंगेल नू सूक्ष्मदर्शी मत्के मनल चूडलद सामान तिंक बीड़िया कीस ऊड़ा परदीकल। दिरबीन नू टेलीस्कोप मत्के जुय्य मंदानद सामान तिंक गरे लेक्क ऊड़ा परदीकल। इव सोब्बे तवी नग लेंसी मंता। लेंस गाजूम ईना मंता,इद कस्सुम-कस्सुम तोंदीता, कोन्नी वंगी मंता। वेस ओंड तिनंग तद अर तग दाता कोन्नी लेंस तानकिन बे मिंका मड़पीता मिंका मनव कोंडा नग वाता, अस्सुट मनल चूडला इल्लोक बीड़िया कीस ऊड़ा परदीकल ।
चुड्डुलद  ऐन पिल्ला मेट्टा लेक्क मेंदुल अत्ता |
केव्क बेले?
पंखा लेक्के !
मुन्ने वेड़ंगत्ता लाटूम  सोंटा|
तोका बेस्सोर चूडला !
ताराल नू रवि हाटीना दायंतेड़। यायो ओड़किन लीका कीस इत्ता कि बेना-बेना पंडी नू कुस्सीड़ तत्तानद?हाटीनग तारान्क लालूम रंग तव वंगा तोंदता। "यायो नेंड वंगा गुंडल नोरीता बेने," अद केत्तीता।
मोनप्पा कुस्सीड़ तोर गुलय कुस्सीड़ तुंजीतोर।  ओंड वाटी ओंड जोरा तग वाटीतोर--ओंड किलो लालूम पूना वंगा - दुड़ा किलो उल्ली -दुड़ा किलो आलू माटी -ओंड नाड़ेल - आरू रिम्मा * दुड़ा तिंक 1/2 लीका कीतोड़।  इले इतके बाता मेंड सामान तिंक रेंड समांग गोंदा कियानद। * किलोग्राम तिंक किलो लीका कीतोड़।
ताराल नू रवि लोन काल दे अंजो-अंजो पाटा पारीतोड़:" दोरकी.. वंगा गुंडल, वंगा गुंडल!
यायो नोरता मिंगता-कैता वंगा गुंडल!"
उब्बय रवि तारान्क  पुसा कित्तोर," नियव काल्की मेंड बाता मत अड़दंते बाले?
"हे, जोरा नांदता!
ओ-हो-हो!सोब्बे वंगा अड़गी अड़स पिरता। ताराल रविन केव तग केत्ता,"इव वंगानद मनद वंगा गुंडल केन्ने मेंड ओप्वा लेक्क मिन्दे। इद यायोनद गुंडल ता लेक्क मेंड इल्ला।
मेंड ओंड आटीने ताराल नू रवि आटीना अत्तोड़ अस्सुट काम तिंक नेल्ला उड़हत्तोड़। पूह्तद कुस्सीड़ जोरा तग अड़गी मेन्डे पूवव पोर्रो वाटतोड़। रवि अट्टेपड्डीकेस्सो के मत्तोर। जोरा तग कुस्सीड़ ईले वाटतोड़: -ओंड तरबूजा - दुड़ा किलो आलू माटी -ओंड नाड़ेल -आरु केड़ा काया - दुड़ा किलो वंगा
कोन्नी लोन एव्स उड़हत्तोड़ कि केड़ा कायान अड़गीन  अंगूर पंडी मतंक गुलय तव पिरता!अत्तद आटीने मनल वंगा किन गुंडल कीसीस् मत्तल। ई दम्मी ने बो अंगूर पंडी गुंडल अत्ता। निज़्जमवायनद आटीने मन सेंगाट बाता बाले आता इंगा!"
ताराल आलसुड़ ते केत्ता।
मेंड ओंड आटीने बाता-बाता सामान तत्ता नोंक केत्ता अग्गा डब्बा काया मिंका मत्ता। नवा-नवा मनदानव डब्बा काया।  अदेन मैदे अवकिन पोर्रो वंगान संग वाटतोड़।
सामान अस्सी मंज ताराल नू रवि वंगा गुंडल तद वेसोड़ केस्सो-केस्सो लोन अंजो मत्तोड़। अस्सुट ओड़किन तम जोकातोड़ उड़हत्तोड़। तम जोकातव किन नेक्का एर उंदा वहस मत्ता। अदेन मैदे  ओड़ गुलय डब्बा काया तिंक मापित्तोड़।
लोन एव्स उड़हत्तोड़  कि जोरा तग डब्बा काया इल्ला। इव रेंड अस्सो आलसो मत्ता। यायो केत्ता आलसामाट उ ।
मेंड ओंड आटीने ताराल नू रवि नेल्ला एड़का ते मत्तोड़। ओड़ इंजे डब्बा काया किन पुदीने नद गाड़ी ता अड़गी मिस्सतोड़। इंजे तम करवीन जोकातोड़ उड़ोड़!
अंटीन नरका यायो वंगा गुंडल नू  रिम्मा पीरी मंज  डोडा अट्टता। ताराल नू रवि बटकी  नाकतोड़। नू ओड़किन मेन्डे बाता दोरकता?
मिंगतव डब्बा काया नू मेन्डे बाता!
जोरा तग नेल्ला वाटा!1 .
मी यायो मीकिन सेव काया,तरबूजा काया नू केड़ा  तत्तानोंक लोहतके निम बेना पंडी किन  अड़गी वाटीती?
2.
नियद  जोरा तग दुड़ा किलो शक्कर,दुड़ा किलो चाय मेन्डे रेंड बरका बिसकेटी मिन्दे। बेना सामान तिंक  पोर्रो वाटी ती?
3.
ओंड दिना नरकोम रवि ओंड दर्जन गड़बाक,दुड़ा किलो उल्ली,ओंड डबल रोटी नू दुड़ा किलो आलू माटी तत्तानोंक दुकान ता अत्तोर। " गड़बाक नेल्ला ताड़ा!"
यायो दायना अस्सुट केत्ता। रविन्क बेना सामान तिंक जोरा तग ओस्सय अड़गी वाटानद अय्यो?
जलेबी अट्टानोर किस्स मासत्तोर।  मेन्डे ओज्जल तग कड़ाई वाटत्तोर।
कड़ाई तग जलेबी एहत्तोर।    मेन्डे जलेबी किन शक्कर एर उपिस्तोर।
मुनिया जलेबी उड़ी वेड़कत्ता।
कोंडा पिहत्ता, उस्सुल रालपिस्ता।
लोन तिन्सो पैसा तत्ता।
पोट्टा निन्डना जलेबी तित्ता।
सोब्बे तोड़ बापी नेल्लो तद  केल्लाट करयानव वेसोड़ी केंजपीता। मन बापी नेक्का नेल्लो तद नेल्ला जीड़ाट, सोब्बे तोड़किन वेड़का वयी!
तांक  नालु चीजी तोंदता मेन्डे बापी अग्गय उड़ो मत्ता!
कइ तग नेल्ला तद फुर्ती मिन्दे ओंड चीज तिंक मेंड नेल अड़दानोंक ईवो।
मुय्यता पै मिंका तान्क नेक्का शोभा मिन्दे रांदानग,आटीनग, दफ्तर नू चौक तग बेग्गा मेंड बापी करतब कीता  बीड़िया कोंडा कीस मनल सोब्बे उड़ीताल!
गाल दे अत्ता चश्मा नू छाता माल तव मरका छपाक अत्ता!आदो तोड़ इंजे वित तोड़  दादोन्क मिंका तिप्पल वत्ता।
रंग मंदानद गेंद तद उपहार ताड़ा केल्लाट, इवकिन लंगसाट अट्टे-पड्डी!बापिंक सिग्ग वैता, अद वेड़कता  ईले जीवा कियानद उड़ी अद कवत्ता!
इंजे दादो गूड़यी मिंदेर बापी  गेंद लंगसी कर्सन्ते तानद दड़म मेयलो मिन्दे  मा बापी माकिन मन वत्ता!
प्रिय पाठक, निम बेस्सुट सर्कस तग बाजीगर उड़हत्ती?
वेड़ बाता किन गाल तग लंगसितोड़ ?बापिन लेक्क बाता मेंड चीज तिंक बाजीगर कियानोंक आता बाले?
वेर पेकानद पेद्देड़ कियान मिन्दे।  कोन्नी वेनव नरगे पासका मिन्दे।
यायो वेनकिन लडू          करंगीता।   अद केत्तीता इद नेक्का    मिंगत्ता।   बाबो वेनकिन वेदु            करंगीतोर।    ओर केत्तीतोर वेर           नेक्का कावसीतोर।
बापी वेनकिन माऊबिल्ला करंगीता।  अद केत्तीता , वेर वेर्रकड़ ता लेक्क मेत्त- मेत्ता मिंदेर।
दादो वेनकिन बिट्टू करंगीतोर।              वेर केत्तीतोर  वेनव काली रेन्डे पल्क तोंदीता।
ईरा  नानो  वेनकिन गुंडरु करंगीता।   अद केत्तीता  वेर केन्न      विस्साते मिंदेर।
साहिल दादल वेनकिन नौटंकी करंगीतोर।  बाड़ मत पुन्नोर। केत्तीतोर  वेर नेल्ला तद  नाटक कीतोर।
कोन्नी पुंज-पुंज मिंका अल्लम कियान मैदे                   बेग्गय मींजीतोर , अस्सुट सोब्बे तोड़किन अल्लम               पेइतीता मेन्डे वेड़ आंगलीतोड़                                              कि या  या या या या या न न न न न !
नियव ईलके बेस्क पास्का पेद्दे मिन्दे ?
आशी लोन ता दुवते करसो मत्ता|
अस्सुटे बेनो के गुर्रानद लेंग केंजता |                                    अद  ई-आ उड़ा पोइपिस्ता |
वेर्रकड़ तद ओंड चुड्डुलद पिल्ला रोट अंसी नग मत्ता|
आशी तान गर्रे अत्ता| वेर्रकड़ तद काल तग पुंड आस मत्ता|                                    आशी वेरीयत्ता |
अद यायोंक केयता| यायो दुवते वत्ता मिंका वेर्रकड़ तद पिल्ला तिंक पेहकी मंज लोन ओत्ता |
यायो वेर्रकड़ ता काल तग मत वाटता मिंका पट्टी तोहासित्ता |
आशी ओंड बटकी ते चुड्डुर पाल तत्ता| यायो बटकी तिंक कइ                                    दे पोइस तांक पाल उपिस्ता | पाल उंजोड़े अद यायोन कालकी नग गुड़ीयत्ता |
अंटीन तिन्सो वेर्रकड़ तद पिल्ला आशीन संग मंदा पोइपिस्ता|
ओंड पिल्लामिन्दे |
ओंडबिल्ला मिन्दे |
ओंड बागड़ बिल्ला|
पिल्ला-बिल्ला-बागड़ बिल्ला|
मुंड अट्टता चिल्ला|
नांदी मत्ता चिल्ला|
मेन्डे अट्टता चिल्ला|
इंजे  कोन्न गुलय  कड़वत्ता चिल्ला|
बंटिंक गुगे किन संग कर्सानोंक वेड़का वैतीता |
मेन्डे पिट्टे किन संग मिंका|
ओनकिन कागट आक तद ओडा ता संग कर्सानोंक मेंड वेड़का वैतीता |
ओनकिन उस्को तव कुटी माड़ानोंक  वेड़का वैतीता |
बंटी  कर्सी मंज लोन  एवता पै                        यायो कइक-पय्युर नोरदिनोंक केत्तीता|                             कोन्नी अद केंजो |
"नाकिन साबोन नेल्ला मनो !"
अद तुम्मीता |
ओंड नरका अद सपना अत्ता| पुड़क तानव  उस्को तव कुटी किन सरउडता  मिंका अवीन संग मुंडा आयन्ते |
पुड़्क बंटिन पेरके-पेरके वाता |              अद जीवा तिंक एहातानोंक  मैदे मिर्रीता नू आँगलीता ,                      एहाटु .. एहाटु !"
﻿अस्सुट साबोन राजा बबलील बेकेट मत अग्गा वाता|                     "बंटी,वेरीयमा,"राजल केत्तीतोर |           " पुड़कीकिन पुड़ा!"
साबोन राजल तन बोय्युल तिंक केत्तीता |
साबोन बोय्युल उब्बय पुड़की किन पूड़ीता |
नेंड-नाड़ बंटिंक एर मियानोंक वेड़ का वैतीता |  अद पल्क नोरदीता मिंका बोय्युल-बोय्युल कीस एर मीता |
पिट्टे माटा वेहातीता। नरगे माटा!
ऊं आं!
चील पिट्टे करवीनद पिल्ला लेक्क केईता।  ऊं आं ।
फिन्ही !फ़िन्ही !
कस्तूरा पिट्टे ओंड कवसो करसो पिल्ला लेक्क केईता।  फिन्ही !फिन्ही!
हूहू!हूहू!
चुड्डुलद बोडे पिल्ला कवदीता बेनो कोट्ट तांक कुत्तला कियन्तेर। हूहू!हूहू!
पुक!पुक!पुक!चूडला बसंत पिट्टे नद लेंग कस तग पड़त्तद मुट्टिया लेक्क वाता। पुक!पुक!पुक!
उवां!फिन्ही!हूहू!पुक!
बेनो?
इद कोन्न ओंड पोदला।  इद नरगे पिट्टे नद लेंग पेस्पिता।  उवां!
फिन्ही!हूहू!पुक!
मनल इद पुंदा परवल कि पिट्टे बाता केतन्ते,कोन्नी इंजे मनल इद पुत्तल कि बेनो केतन्ते।
दादो                  ओमप्रकाश क्षत्रिय "प्रकाश"                  दादों!
ओ दादो!
बेस्सु ट निम अल्लम अय्यमा|
तिन्दा वहातीता बेने               बगवान निम तिहा|
नियव सोब्बे पल्क उरंगता                         पूना वाटा केल्ला|
अड़की ताकानद ओप्पो           ओंड टेंगा तत्ता केल्ला|
पोड़ेम आयनोंक तिप्पल आता बेने                       चश्मा माड़ा केल्ला|
नरकोम जामा वेयली वाड़ा                     केन्ने मेंड निम वेरीयमा |
पय्यल पोड़गिन गूडयीनद ओप्पो                       डॉक्टरिंक  तोहा
दादो!
ओ दादो!
निम बेस्सुट अल्लम अय्यमा|
इंजे केल्लाट-   मी दादो बेले मिंदेर-    १- मा दादो कवदीतोर |   २-मा दादो नेक्काय अल्लम आतोर |   ३- मा दादो कम केत्तीतोर |   ४-मा दादो ओप्पोर |
जोहाड़ !
अल्लेट तेदाट|
नन तेदोना | नाकिन गुप्पाता (बाहर) दायनद अय्यो |
नन पर्कल किवोन| नन एर मिवोन | नन नास्ता तग इटली तिन्नोन |
नाकिन स्कूल दायनद अय्यो |
नेंड कोन्न मियद किल्लास चिड़ियाघर उड़ानोंक दायन्ता | निज्जम....
नाकिन पेंजू-नीय दासंग इटली नेल्ला मन्ता|नन इस्कूल दातन|नाकिन एर मिसो पाटा पारानोंक नेल्ला मन्ता |नन पूना ब्रुस ते पल्क नोकीतन|
नाकिन पेंजू-नीय दासंग इटली नेल्ला मन्ता|नन इस्कूल दातन|नाकिन एर मिसो पाटा पारानोंक नेल्ला मन्ता |नन पूना ब्रुस ते पल्क नोकीतन|
ओ... ओ.. उब्बय अर इमुटनाकिन गुप्पा ता  दायनद | नन वत्तन राकेट बनेम आस... अर इमुट !
ना मुन्नेवामट !
ऊड़ाट !
पतंगीनद मुंडड़ !
ओ!
जामनी पतंग ईन्गता। ये अय्यो!
कम्कलोल तेड़ हत्ता। आहा। लालूम नेल वायंते।  पोर्रो  तर्राट ।  कइ आआट।
उब्बय !
मिर्राट।  लोपा नेंगी मिंजाट।
नितमा, मिर्री-मिर्री अनु।  बिड़सीमंज ईले नेंगा मिंका आले पेइया
सवारी मिन्दे बाले!
पोल्ले पैय्या ताड़ा!
आटी नग डिग्गी मंज इग्गा-अग्गा पेइस्  मिर्रा।
उरगीनेके .... कोन्नी अंज अड़माकी बेग्गा!
मेन्डे उरगीने !
लुप्प लेक्के!
आह!आह !
नायद पतंग!
इद लालूम पतंग इंजे नायद।
ओह!
मेन्डे मिर्रानद?
संगम श्रीनगर तिन्सो 35 किलोमीटर जुय्य ओंड नार मिन्दे। अग्गा कम ते कम 200 क्रिकेट बल्ला माड़ानव कंपनी मिन्दे। इग्गा बल्ला माड़ानव माड़ाक नरगे मंदानद उड़ी इग्गा तोड़े बल्ला माड़ीतोड़। नरगे मुल्ल पुन्नो कि  कश्मीर तग माड़तव क्रिकेट बल्ला गुलय देशी नग जाता।
इद वेसोड़ संगम तग क्रिकेट बल्ला नद कारखाना चला कियानोड़द नू अग्गा तिन्सो बल्ला मायीता अदिन पोर्रो मिन्दे। रहमान काकल कश्मीर ता संगम पेद्देड़  तद चूडलद नार तग क्रिकेट बल्ला माड़ानद कंपनी चला कीसो मत्तोर। कारखाना तग क्रिकेट बल्ला किन सम्क रे दिब्बा वाटी तासनोड़। क्रिकेट बल्ला नद दिब्बा कारखाना तिंक मिंका नरगे डेंग मत्ता। इव बल्ला विला तव वेरकी ने माड़ानोर। इवी ने नेक्का सोबा तव बल्ला माड़ीतोड़।  विला माड़ाक संगम नार तव रोट की नग  ईका-पक्का उर्सकीतोड़। इव माड़ाक गुलय कश्मीर मिन्दे।
इद वेसोड़ संगम तग क्रिकेट बल्ला नद कारखाना चला कियानोड़द नू अग्गा तिन्सो बल्ला मायीता अदिन पोर्रो मिन्दे। रहमान काकल कश्मीर ता संगम पेद्देड़  तद चूडलद नार तग क्रिकेट बल्ला माड़ानद कंपनी चला कीसो मत्तोर। कारखाना तग क्रिकेट बल्ला किन सम्क रे दिब्बा वाटी तासनोड़। क्रिकेट बल्ला नद दिब्बा कारखाना तिंक मिंका नरगे डेंग मत्ता। इव बल्ला विला तव वेरकी ने माड़ानोर। इवी ने नेक्का सोबा तव बल्ला माड़ीतोड़।  विला माड़ाक संगम नार तव रोट की नग  ईका-पक्का उर्सकीतोड़। इव माड़ाक गुलय कश्मीर मिन्दे।
रहमान काकल मेंदुल तोर नू आलसानोर मानेय मत्तोर। ओनद मोरकुल वंगी मत्ता। ओर बेस्सुट मेंड तन काम तिंक उब्बय कियानोंक आयानोर। ओनद मोस्सोर तग बेस्सुट मेंड अल्लम जमा आस मंदानोर।
आमिर तिंक रहमान काका नग काम कीसो-कीसो नरगे वड़सा आस मत्ता। तन मर अहमद  इस्कूल् तिन्सो वत्ता पय दिनाल कारखाना तग वायनोर। ओर ईटोनव बल्ला किन बेस्सुट ऊड़वा लेक्क आसो मत्तोर। ओर दिनाल मूल्पेट लेंज तिंक उड़ो मंतोर । अद इव बल्ला नद दिब्बा ता पेरके दुड़ा मींजो मंदानोर। वेर आलसानोर कि इद दिब्बा तग तरत्के नन लेंज तिंक इट्टा परदीतन बाले?
आमिर बल्ला तिंक लेथ मशीन ते कोयत्ता पय अहमद बल्ला तग कइ ओतोर। बल्ला तिंक कइ दे पोइस मंज कलाई ते के पोर्रोय- पोर्रोय तीड़तीतोर। वेर इंजे 7 वड़सा अत्तोर कोन्नी बीड़ियोर आस सचिन तेंदुलकर बनेम आयनद सपना उड़ीतोर।
कारखाना बंद कीवा के नू  सोब्बे तोड़ लोन अन्वा के रहमान काकल तम बल्ला किन लेक्कानोर। ओर गुलय बल्ला नद हिसाप तासानोर। अग्गा तिन्सो ओंडोय मेंड बल्ला मायत्के ओर तनद एड़का ते काम किया केत्तानोर। ओंड दिना निज़्जम आलके अत्ता। नरकोम कारखाना तेरीयतोर मिंका स्टॉक तिन्सो ट्रक तग  वाटतोर मिंका उड़हतोर कि ओंड बल्ला कम मत्ता। मायत्तद बल्ला नेक्का बीड़िया नू ओस्सय पूवद मत्ता।
इंजे रहमान काकल नेक्का अल्लम अतोर मिंका सोब्बे तोड़किन लाइन ते नित्ता केत्तोर। "|निन्ने नरका तिन्सो ओंड बल्ला मायत्ता। मीड़ बेनो पूत्तीड़ कि अद बे अत्ता इंगा, "सोब्बे तोड़ अड़गी मूंग उह्सी नित्तोड़। बेनो-बेनो के तल्ला मेलता पोइपिसतोड़। काकल अल्लम अत्तन्क बेनो मेंड ओना कोंडा ना उड़ोड़। नरक-नरका बल्ला बे मायत्ता। रहमान काकल इस्सोर उरगीने आंगील्तोर सोब्बे ओड़ आका-बाका अत्तोड़।
अस्सुट रहमान काकल आमिर ता उड़हत्तोर।  " आमिर,अहमद बेग्गा मिंदेर?
नेंड ओर तोंदोंर वय।"ओर आमिर तिंक गुलय पुत्ता लेक्क पुसा कित्तोर। " अहमद तिंक एड़क् पोइत्ता रहमान काका। ओनकिन परसा नू डग्गी दोरकत्ता उ।" आमिर केत्तोर कोन्नी इंजे मिंका ओर अड़गी उड़ो मत्तोर। आमिर ता संग गुलय तोड़ कवतोड़।
" बाले अत्ता, वाहियात!
निम बाड़ कवदंती?"
रहमान काकल नेक्का अल्लम आस मत्तोर।"मम मायत्तद बल्ला तिंक मेहकत्तोम रहमान काका!"
आमिर वाड़को-वाड़को केत्तोर। रहमान काकल कोट्टो अत्तोर। " मीड़ सोब्बे तोड़ कोन्न ना संगए निस्स मिंदीड़ु । निम तानकिन बेले मेहकतीनू?
"अद बेग्गा मिन्दे?"
काकल केत्तोर। ओर तन टेंगा तिंक उरगीने तीड़ सो मत्तोर। सोब्बे तोड़ रहमान काकानद टेंगा ता उड़ो मत्तोड़। रहमान काकल मेंड ताना के उड़ो मत्तोर।
बेनो मेंड पुनवा मत्तोड़ कि रहमान काकल इस्सोर अल्लम आतोर  मेन्डे बेनो मेंड पुनवा मत्तोड़ कि  रहमान काकानव  पल्क नकली मिन्दे उ!
इद नय दव केव्क चूडला मिन्दे|                                  इद नय दव केव्क बीड़िया मिन्दे|
इद नय गुड जूड़ता |   इद नय वेडता |
इद नय तद मोक्कोम         लाटूम मिन्दे|                                        इद नय तद मोक्कोम                                                    चूडला नू गुनरोला मिन्दे|
इद नय  कोट्टो मंता|                                           इद नय नेक्का बुहसीता|
इद नय  कोट्टो मंता|                                         इद नय नेक्का बुहसीता|
इद नय  कोट्टो मंता|                                                      इद नय नेक्का बुहसीता|
इद नयदिंक उड़ाट | लंगी करसो मंता|  इद नेल्ला तद नय उ |  इद्दे नायद चिंटू |
नोरीन, लोपा वाड़ा।        नेक्काय करस्तीन उ।
उम्मा !
नोरीन, द दुकान ता दायनद मिन्दे।   उम्मा!
नोरीन,नेल्ला तव गुगे किन ऊड़ा।                                                               उम्मा!
नोरीन, डोडा अट्टानग यायोन तोड़ अयमू।                                                                                                                                               उम्मा!
द शेरुन्क डोडा तीतीकल।  उम्मा!
नोरीन, अल्ले एर मीम उ।                                                                                                                                              उम्मा!
उम्मा!
उम्मा!
उम्मा!
उम्मा!
उ.. ऊ.. ऊ.. उम्मा!उम्मा!उम्मा!
नीकिन आइसक्रीम मिंका कावल अय्यो?
उम्मा!
ओ हो!
ओवै उम्मा।
ये!
नेक्का नेल्ला!
नेक्का नेल्ला!
नोरीन, निम नायद रूम साफ कीती ?
ओ !
नेल्लाये ।
हिंदा तद एर बाड़ कैतीता?
बाड़, कि हिंदा तद एर तग ओव्वोड़ मंता|
चॉकलेट बाड़ मींगीता ?
बाड़,कि चॉकलेट तग शक्कर मंता|
रिम्मा बाड़ पुल्ला वैतीता?
रिम्मा नग अम्ल मंता अदे तांक पुल्ला वैसपीता |
कन्नीड़ी नग ओव्वोड़ मंता बाले?
हो, मंता|
मरका नग शक्कर मंता बाले?
हो,पंडतव मरका नग शक्कर मंता|
दही तग अम्ल मंता बाले?
हो,दही तग चुड्डुर  अम्ल मंता|
ओंड जिहपुड़  पोइत्तद  गुप्पा मत्ता| ओंड दिना सीट्टिक -सीट्टिक  मुस्सुड़ वत्ता|
मेंड ओंड एद्द तरत्ता | गुलय मावंग दुवते पेइत्ता|अस्सुट लेंग वत्ता-बोट - बोट-बोटका| सोब्बे तव वेरियत्ता |
डुव आलसता|चीता आलसता| ऐन आलसता|एड़्ज आलसता|
इद बेले लेंग?
एड़्ज वेरियत्ता|अद रोट्टा तग मिंजता| लुप्प वाड़का पोइपिस्ता|अद मिंका मिर्रता|
चीता मेंड अग्गा नित्ता परवो| डुव केत्ता," नन वेरयोन" मत्ती अद मेंड जरगत्ता| बीड़िया मावंग तोका तेस मिर्रत्ता|
पेत्ते केत्ता," दाट जोकातोड़ी, मनल बोट - बोट-बोटकातिंक महकीकल|उडीकल अद बाता|मनल सोब्बे ओंडोयसंफसंग मतके बाता वेर्रे!"
उप्पे केता,"नेल्ला केत्ती पेत्ते ती!"
मिड़को केत्ता,"नन मुन्ने मंतन|"वेर्रकड़ केत्ता, नन मी संग मिन्देन|" मोल्लोड़ केत्ता, "नन मेंड पेरके मनोन|"
सोब्बे तव बोट - बोट-बोटका तिंक मेहका  पोइपिस्ता|मेन्डे गुलय तव उड़हत्ता, मुस्सुड़ एर आकी  नग अड़सो ,मत्ता-बोट - बोट-बोटकासरउड्डी इदे लेंग मत्ता|
पेत्ते आंगली मंज केत्ता," उड़हत्तीड़ ?
"सोब्बे तव तल्ला उऊस्  मंज कवत्ता|
ओ नन गुनरोलोन गोलूना। नन नेक्का सोबा तोना!
बेनो मेंड नाकिन जीवा कीतोड़। निम नाकिन बेग्गा मेंड बेस्सुट मेंड उड़ा परदीतीनू।
पोड़्द मेंड ना लेक्के मिन्दे। नेक्का एद्द तरके नीकिन छाता तद एड़का वाता। छाता बेले मिन्दे?
दुड़ा गुनरोला!
ईकड़ ते गुड्डुम बगवान तग कवदानद लेंज मेंड ना लेक्के मिन्दे। माड़ाम तग कुद्दतद कून्जे तव कोंडा मिंका ना लेक्के मिन्दे।
नाकिन पंडी मिंका मन कित्ता। तरबूजा,सेव काया,वंगा नू चूडलव रिम्मा - गुलय तव ना लेक्के मिन्दे। मिंगतव मिठाई - रसगुल्ला, गुलाब जामुन, इमरती,नरगे लड्डू ना लेक्के मिन्दे।
डुव। लुप्प, नरगे गूगे नू पुड़की किन मिंका ननय  बोंडका वाटतन।
पट्टे नग मिंका नन नीकिन कैलीतन।  डुबाल तिंक मीड़ मिर्री मंज पोइतीतीड़, उरगीने एस्सीतीड़। मत्ती नकिन अल्लम पेयो। कर्सानग कोन्न आलके आता।
इग्गा सोब्बे तोड़ वेड़का ते मिंदेड़ नू नाकिन मिंका नेक्का वेड़का वैतीता। नरगे दूसरा-दूसरा गाड़ी नन इल्वा दाया परवो। सोब्बे तोड़किन नायद अकेर अड़दीता।
मत्ती ओंडोय पोड़या तग निम नाकिन उड़ी वेड़कवी। रिपोर्ट कार्ड तग नाकिन उड़ी निम अल्लम आती। जोका तोड़ी नाकिन मेंड ओप्पो मत्ती नन बाले कीतन। इद आलसुड़ तिंक कवदाना कियानोंक मैदे मिकीने काम किया वैतीता!
ओंड मेंदुल वेर्रकड़ |  मेंदुल वेर्रकड़ तिंक तिंदानद मत्ता मिठाई |
मेंदुल वेर्रकड़ ई-आ उड़ह्त्ता |
मेंदुल वेर्रकड़ तिंक तोंदता हलवाई |
हलवाई बर्फ़ी बना कित्ता|
मेंदुल वेर्रकड़ मींजी मंज तित्ता|
हलवाई उड़ह्त्ता |  मेंदुल वेरकड़ मिर्रा पोइपिस्ता|
"एअस्सी!"
ईना कोवे तुमता। तांक नेक्का परसा पोइस मत्ता। "येयो बाबो!इद कोन्न नेक्का उरगीने तुमता। नन कोन्न माड़ाम तिन्सो के अड़सो मत्तन्ना",आकी नग मिंजो- मिंजो गोग्गोड़ कुमागोरोल केत्ता।
"निज़्जम?
.... निज़्जम नीकिन इद लेंग नेक्का उरगीनद  मत्ता, निम जामा केल्ला कि ऐन तुमके बेस्सोर उरगीने लेंग वावेर?
कोवे पुसा कित्ता। " नन कोन्न आये केत्ता परदीतन्ना,"गोग्गोड़ कुमा गोरोल केत्ता। " इस्सोर बेने....                                       .... एअस्सी.... !"
" हे  इग्गा बातय  लाव मिन्दे!"
सेही केत्ता । '" ऐन तुमानद तेन ले नेक्का उरगीने वाता। ""एआअस्सी ....!
"अद तनव चुडुलव बुक्का किन तोईसपित्तन्क तानव मूसकानव मोस्सो वाड़कत्ता।
गीर्क-गीर्क इंजो  रान पद केत्ता। " अस्सोरे अय्यो। ऐन तुमानद कोन्न नेक्का उरगोने वाता बेने !"
नरगे ऊकूड़ लोपा तिवंगी, मेन्डे तुमता....       "आएअस्सी, गीर्क-गीर्क"।
"इद रोद्द बाड़ वायन्ते ?"
डड्डा लुप्प पुसा कित्ता। " निम केत्ता परदीती बाले कि ऐन तुमके बेस्सोर उरगीने लेंग वाता इंगा?"
कोवे पुसा कित्ता। " नन कोन्न बेस्सुट मेंड एड़का ते तुमितन्ना," डड्डा लुप्प मोस्सोर तिंक पोइस केत्ता।" मति ऐन तुमके नेक्का उरगीने लेंग वाता बेने!"
एएएअस्सी ....!
एएएअस्सी ....। माफ कीम दादा।"
एएएएएअस्सी........
सोब्बे मावंग वेरयी अत्ता। रान बर्रे अवीनग कैलानोंक वत्ता। " ऐन ईले तुमिता ," अद वेड़का ते केत्ता। डड्डा लुप्प,रान बर्रे,सेही, गोग्गोड़ कुमागोरोल मेन्डे कोवे  ताना उड़हत्ता।
""ओप्वा मत्ता,मति नेल्ला मेंड इल्वा मत्ता!"
अद ओयोंग रे  आंगिलता। रान बर्रे तद मोस्सोर वाड़का पोइपिस्ता। पोदलान पेरकेट डुव लंगता। अद तन तल्ला तिंक पेरके ओत्ता, टकलांगत्ता मिंका इस्सोर उरगीने तुमता कि निम बेस्सुट इस्सोर उर्गीनद लेंग केंजवी बेने!
एएएएएएअस्सीसी......
अस्सुटे ऐन गुप्पा ता आकेट अग्गा वत्ता। अद डुव तिंक पुसा कित्ता,"नीकिन मिंका परसा दोरकत्ता बाले?
नाकिन दोरकत्ता उ नन इंजे तुमीतन। नाकिन माफ कीमु!"
"डुव आंगला पोइपिस्ता बाले"?
"रान बर्रे केया पोइपिस्ता बाले"?
"डड्डा लुप्प केया पोइपिस्ता बाले"?
"रान पद केया पोइपिस्ता बाले"?
"सेही तुमता बाले"?
"गोग्गोड़ कुमागोरोल पारी मंज पुसा कित्ता बाले"?नेक्का जोव!"
कोवे आलसता।
" एआ । .... एएआ। एएआ .... "                      ऐन कित्ता।            गुलय गुप्पा नित्ता ।            नू केपता।       'इंजे वत्ता', कोवे केत्ता।
"एएआ .... एएआआ..                                     .... एएआ .. एएआआ"                                     "एआ .... एएआ .."
एएअस्सीआय!"
"नेक्का नेल्ला मत्ता।  ऐन केत्ता। " मोस्सोर तिंक एडसी तासानोंक मैदे तुमानदिंक विड़सी बाता मेंड इल्ला!
"नू अद सरउड्डी उड़हत्ता मिंका आलसता," हे, आदो तव सोब्बे बे अत्ता?"
गोग्गोड़ कुमागोरोल कवदा पोइपिस्ता। "निम इंजे पूत्ती कि ऐन बेस्सोर उरगीने तुमीता?"
अद कोवे तिंक पुसा कित्ता। " ओ," इंजो  कोवे केत्ता,"मति .... ""हेय, अय्यो, मेंड ओंड माटा!"
केयो-केयो गोग्गोड़ कुमागोरोल केत्ता मिंका उब्बय अग्गा तिन्सो पारयी मंज मिर्रता!
रोहन तेदी मंज कस्सुम तमद नय जिमीण संग करसो मत्तोर। "कर्सवा के बातय कितके आता इमो?
"तम नानो रियल केत्ता। "अल्ले तेदा, पर्कल कीम!
"भौं भौं!
"नन पर्कल कीवोना!
जिमील मेंड कोन्न पर्कल कीवो!
"जानवर पर्कल कीवोक बाले अत्ता, अव मेंड तम पल्की किन एड़का कीता उ। कोन्नी मन लेक्क कीवो उ पुड़्क[किटाणु]वामाकी इंजो पल्की किन नेल्ला तासानद। ?
""किटाणु नेक्का चूडला मंता उ। अव मनकिन तोंदों। निम नेल्ला रे पर्कल कीवोक अस्सोन अव पय्युर तग मंता मिंका तिप्पल किया पोइसपीता उ। "उफ़!"
"निज़्जम!
अदेन मनकिन मन पल्की किन नेल्ला ऊड़ा वेसा कितके आता। दिनल नरकोम नू मूल्पेट रेंड दम पर्कल कियानद नेल्ला!"
अस्सुट यायो आंगीलता," नाश्ता वेयता!""
कोन्नी नाश्ता कीवाके मेंड बातय कितके नेल्ला," रियल केत्ता!"
अपुन तव कइक नोरत्के आता!
"भौं भौं !
मत्ती जिमी कोन्न बेस्सुट कइ नोरवो!
"रियल कवसो-कवसो केत्ता,"पापा अद तन कइकी ने तिन्नो!मनल कोन्न मन कइकी ने के तिन्तल इम्मो। अदेन मैदे  मनकिन डोडा तिन्वा के साबोन ते कइ नोरत्के आता, अस्सुट कइकी नग किट-किट किटाणु मनो उ।"" मन कइ की नग मेंड किटाणु मंता बाले?
""किटाणु बेग्गा मिंका मंता उ!
"भौं भौं! "
अअअआ.. छछछी!
रियल तन पय्युर तग कइ वाटी तुमता। आले कियानद अय्यो!मा गुरुजी केत्तीतोर की तुमाना अस्सुट कइ वाटवा नालो डंडा वाटी तुमा नद !"
रोहन केत्तोर। "बाड़?
"बाड़ की मनल कइ वाटी तुमके किटाणु मन कइकी टुंडी  मंता, तुम्मी मंज कइ नोरवोक  अस्सोन मन उस्सुल ता संग पेइत्तव किटाणु मनकिन दुखाम आड़तीता1"
रोहन इस्सोर केत्तानोंर मत्तोर कि रियल तुमतव कइकी ने ओनकिन पोइत्ता!
रोहन तिंक पूड़ो-पूड़ो रियल केत्ता, जीड़  ऊड़ा नी पेरके किट-किट किटाणु टुंडता!
"रोहन उस्तोर,"तूह!
"भौं भौं
पैय्या रियल रोहन तिंक नेल्ला कइ नोरदानोंक कारता। नियव कइकी किन एर दे नाहा मिंका नल बंद कीम। मेन्डे चुड्डुन साबोन नियद कइ तग वाटा मिंका गुलय वेड़ंज़्की नग ओका। अरके गिनती लेक्को मन्नू। बीस अत्ता पेरके कइकी किन नेल्ला नोर्स मंज वसपा!
"कोन्नी इस्सोर जेल आयना?इद कोन्न नरगे मिन्दे!""
पूत्ती बो नन बेले की तना?
"रोहन कवतोर।
वेड इड़वुड़ अस्सो कर्सी मंज लोन वत्ता पै रियल रोहन तिंक केत्ता,"मुन्ने  बातय कियानद मनकिन उ ... !
"यायो अल्लम आस केत्ता, " जामा करस्के आता?
""अय्यो, एर मित्के आता!""
यायो,निम पूत्ती बो किटाणु गुलय पोड़िया नग मंता ए?
मनल अवकिन ऊड़ा परवल मत्ती अव मन मेंदुल तग नू गिसड़ी नग टुंडी मंता उ!
""अदेन मैदे मनकिन दिनल एर मित्के आता .. "".. नू ईले कीस अवकिन जीड़के आता!"
एर बेले मियानद नन केत्तीतन। मुन्ने मेंदुल तग एर तोस्सा!"
यायो केत्ता। मेन्डे गुलय मेंदुल तग साबोन ओका!
"यायो साबोन ओकाना अस्सुट रियल नू रोहन तिंक कुत्तला कियान लेक्क आसो मत्ता। वेड ही ही ही कीस कवदा पोइपिसतोड़। " इंजे एर तोस्साट मिंका साबोन बोय्युल नोरमुट!""
इंजे सकसका मंदानद तुवल ते उमसाट!""
इंजे सकसका अत्तीड़!
"भौं भौं!"
इंजे जिमी नद पाड़ मिन्दे!"
"वेसोड़ केंजीतीड़?"
बाबो पुसा कित्तोर।
"ताना मुन्ने मनकिन बातय कितके आता!"
रियल एड़का कीस केत्ता। "सोब्बे सामान तिंक पेटो-पेटो वाटाट!
"रोहन तिंक अहा वासो मत्ता।" मनकिन इद मेंड कितके आता?
""पूत्ती बो अंटीन नीकिन गेंद दोरकवा मत्ता?सामान तिंक नेल्ला वाटके अक्केर अड़ता पै उब्बय दोरकीता!""
मेन्डे मनद लोन मिंका सकसका मंता!
""मीड़ इड़वुड़ अस्सो नेक्का होशियार मिंदीड़!
"बाबो केत्तोर।  "इंजे गूड़ीया नद वेला एवता। दाटु!""बाबो!
कोन्नी ताना मुन्ने माकिन बातय कियानद उ!
"रोहन तिंक तना तिवंगी मंज रियल केत्ता।
" मनद जादुई तरीका ते किट किट किटाणु किन मापीकल !"
रोहन तम नानोन माटा किन केंजतोर। जामा मंज तम यायोंक नू बाबोन्क ओन्ड लेंग वत्ता। बाबो केत्तोर- पलकी नग ब्रश कितके ईलके लेंग वाता। निज़्जम नेल्ला तद तरकीब उ!"
यायो केत्ता। भौं भौं !रोहन नू रियन्क अपुन एड़का अपुन तासानोंक नेक्का वेड़का वैतीता।
किट किट किटाणु किन जीड़ानोंक मैदे नन पलकी किन नोरदीतन !किट किट किटाणु एर मियाना अस्सुट साबोन ओके के मायीता। किट किट किटाणु सामान तग मिंका मंता। अदेन सामान इटता पेरके साबोन कइ नोरत्के नेल्ला। इंजे निम मेंड ईलके ओन्ड पाटा/कविता पारा।
बाबो अंज मत्तोर शहड़ तिन्सो दुवते [जुय]  अदेन मैदे यायोंक रोली-पोलिंक एर मीता वैतीता |
यायो साबोन तदायनोंक अत्ता पै  रोली-पोली एर पोह्त्तोर |
यायो गिसड़ी तदायनोंक अत्ता पै  रोली-पोली लंगी कर्सा पोइपिस्तोर |
यायो पोइतानोंक अत्ता पै रोली-पोली ई -आ  मिर्रा पोइपिस्तोर |
यायो अल्लम अत्तँक  रोली-पोली बुर्रा पोइपिस्तोर |
यायो  सोक्का केर्सपीनद उड़ी रोली-पोली कवदा पोइपिस्तोर|
यायो डोडा तीतानद उड़ी रोली-पोली कर पोइत्ता -कर पोइत्ता आंगला पोइपिस्तोर |
अक्को -काको वत्तद उड़ी रोली-पोली बुर्रा पोइपिस्तोर |
ईकाड़ आसोड़े रोली-पोली अयवी मंज कटुल तग गुड़यीतोर |
डुव गुप्पा तद राजल मत्ता|ओंड दिना तांक शहड़ तोर राजल तोंदतोर|राजल ऐन तग रोई मंज कुद्दी मत्तोर|डुव आलसत्ता,नन मिंका कुद्दीतन|
अद गुप्पा तद ऐन तिंक करंगत्ता| डुव ऐन तिंक मन तद माटा केत्ता|ऐन वेरीयता|अद केत्ता,|" महाराज शहड़ तोन राजानद नकल कियानद नेल्ला मनो|"
डुव केंजो|अद ऐन तग कुद्दता कोन्नी राजन लेक्क माटा बेग्गा!
अद मेंड वत्ता| अद राजन लेक्क हौदा माड़ित्ता|हौदा ऐन तद मोरकुल तग वाटित्ता |डुव लंगी मंज अग्गा कुद्दत्ता|
कोन्नी ऐन दायना अस्सुट हौदा अड़त्ता|अद नेल्ला तोहवा मत्तद मत्ता|हौदा कोम्मा तग अंज अड़त्ता |अद पल वेड़ंगत्ता|
डुव डेम ईना अड़त्ता |डुव बेस्सुट मेंड ऐन तग कुद्दो| अद केत्ता," काल दे ताका नद सोबले नेल्ला|"
मोस्सोल पिट्टे तिंक उड़ह्त्ता |
निम बाता ओयनोंक इग्गा वत्ती?
पिट्टे पुसा कित्ता|
निम नायद ओंड काम किया परदीती बाले?
केल्लाट !
नन बाता किसीया परदीतन?पिट्टे केत्ता|
नायद पल तग पुड़्य अड़ता| निम तांक टेंडीती बाले?
एड़्य दे वाड़को-वाड़को मोस्सोल केत्ता|
बाड़ टेंडोना?
केस्सो-केस्सो पिट्टे तूप्पा तिन्सो दुवते पेइत्ता|
इंजे निम आंगल वैमु | पिट्टे केत्ता|
मोस्सोल आंगल वैता|
पिट्टे मोस्सोल तव पल्की नग तिन्सो पुड़्क टेंडित्ता|
धन्यवाद !नेंड निमा नाकिन नेल्ला कित्तीन | मोस्सोल केत्तन्क पिट्टे वेड़कता |
इंजे पिट्टे नू मोस्सोल जोकातव अत्ता|इव संगे-संगे करसो मंदनों|
कमल ता लोन तग ओंड नय मत्ता|तानदपेद्देर भौंकू मत्ता|
ओंड दिना कमल भौकुंक रोटी इयानोंक अत्तोर|असूटे ओंड कोवे रोटी उनदी मिर्रत्ता| अद लोन त पोर्रो कुद्ता|
ओंड काकर अद रोटी तिंक उड़ता|अद कोवेतिनसो रोटी उन्द्ता|काकर पारयी दुवाड़ तद मर माड़ा तग कुद्ता|
अद माड़ा तग ओंड मल कूदी मत्ता| अद रोटी उड़ता|काकर रोटी तिन बचा कियानोंक माइदे पारीत्ता|नेलतिन्सो भौकू नेक्केय आंगलित्ता, "भौं-भौं-भौं-भौं!"
काकर वेरित्ता| ताना पय्युर तिन्सो लेंगपेइत्ता, “कार-कार  !”
ताना पय्युर तिन्सो रोटी रालता|अददुवाड़ तग रालता|
भौकू तान पेहकता| भौंकू नद रोटी भौकुंक दोरकता|
नाकिन तिन्नंग केल्क मनते मिन्दे।
नाकिन इंड्री केल्क मनते मिन्दे।
नाकिन गुनरोलद तोका मनते मिन्दे।
नाकिन तिन्नंग तद तोका मनते मिन्दे।
नाकिन गुनरोलद सीड़ी मनते मिन्दे।
नाकिन तिन्नंग तद सीड़ी मनते मिन्दे।नाकिन मेट्टा ता पोर्रो  दायनद तिन्नंग तद रोट मनते मिन्दे।
नाकिन मेट्टा तिंक सरउड्डा नद रोट मनते मिन्दे।
नन बेस्सुट मेंड तिन्नंग लकीरी  तिवंगीतन..
नन बेस्सुट मेंड गुनरोलव लकीरी तिवंगीतन..
नाकिन गुनरोलद चकली कावल?
ओ, नाकिन मिंका ईमुट!
तिन्नंग तद कि गुनरोलद ?
तिन्नंग तद अयी कि गुनरोलद अयी , बाले अय्यो.... माकिन रेंड अस्सो  चकली नेल्ला मंता।
नरकोम-नरकोम साड़ो मेहकानोंक,  पिट्टे पारयंते बगवान तग उब्बय केल्लाट बेद्द पोइत्ता नेल्ला तद पुड्य तनद पय्युरतग!
रंग-रंग तव गूगे पारयंते पाटा पारो नेल्ला तोंदन्ते तांक मेहकाट बेद्द पूना मिन्दे ओंडोय रंग ते रंग आस मिन्दे!
समूह तग कवसो-कवसो पतंग पारयंतेवेड़का-वेड़का ते वेयलंते  मत्ती अवीनग तिन्सो आदो दूसरा रंग ते तोंदन्ते जामा निम् मेंड एड़का ते उड़ा!
बीड़ियद नु चुडलद चौकोर डब्बा  इदिन लेक्के सोब्बे मिन्दे  ओंड गुप्पा चुडून अलग ते मिन्दे  अद बेग्गा मिंजता अग्गा की इग्गा?
जाबुड़ आकी नग माड़काट !
इद बीड़ियद, पांतद माड़ाम तिंक  उड़ाट |रंग तद पाल पेइत्तद  ओंड कोम्मा  मेहकाट जामा नेल्ला रे |
बगवान तग जाज पारयंते ओंड तिनंग लक्कीर पेरके विड़संते मत्ती अग्गा तिन्सो ओंड अलग ते मिन्दे  इद वंको तोका माड़न्ते |
रोद्द पोइस पिट्टे लाइन ते कुद्दी मिन्दे  उड़ाट जामा बेले टोट्टे मोइसपी मिन्दे !मत्ती अवीनग तिन्सो ओंड कोट्टो मंदानोंक आता| बेद्दु , बाड़  कोट्टो मंदानोंक आता?
मोय्योल पोत्तन्ते , नीला बगवान ता मुन्ने गेह्स | अवीनग तिन्सो ओंडोय मोय्योल मुस्सुड़  तत्त्तानोंक आता,बाता मेंड आलसवा नालो|
ओंडोय लाटुम दिनम अत्ता इंजे ईकड़ आया पोइपिस्ता  अस्सुट-अस्सुट| बुंडा तव गुलय बत्ती नग ईकड़ मिन्दे मेहकाट तांक बेद्द कोट्टो   पोर्द ता  लेक्क   पोत्तन्ते   |
पोड़्द  पेइत्के गूड़यीता बबला नु सेता अस्सुट मनता बेस्सुट ईकड़ आता| बाता मेहका परदीता अव इकड़ ते ?
नरका उल्टा वेडंगी मिन्दे  , इद बाता माटा अत्ता|
अंतरिक्ष तग नरगे ग्रह मिन्दे अवीनग पोत्ता नद डेड़ा  मिन्दे |मेहकाट,अवीनग तिन्सो ओंड निराला मिन्दे बाड़कि ताना सरउड्डी ओंड अड़स मिन्दे|
उप्पे ओंड पूनद लोन मेहको मत्ता|
इद लोन नेल्ला मिन्दे|
पिल्ला केत्ता," निम् वाया परदीती मिंका ना संग करसा पर्दीती|" उप्पे केत्ता, "धन्यवाद|"
अद नरका ते  उप्पे तिंक लंगी करसानद नु बुर्दातद सपना वत्ता|
केरयड़  केत्ता,"निम् वाया परदीती मिंका ना  संग मंदा पर्दीती|" उप्पे केत्ता,"धन्यवाद|"
अद नरका ते उप्पे तिंक रोद्द पोइतद  नु गुप्पा तद सपना वत्ता|
क़ीके केत्ता,"निम् वाया परदीती मिंका ना  संग मंदा पर्दीती|"उप्पे केत्ता,"धन्यवाद|"
अद नरका ते उप्पे तिंक किडंगतद नु एर तद सपना वत्ता|
उप्पे कासतद नु वस्तद पोड़या मेहको  मत्ता|
उप्पे तिंक गरेय ओंड पुस्तकी नद आलमारी दोरकता|
अद नरका उप्पे तिंक मिंगतद सपना वत्ता|
मिंगतद सपना नेल्ला मनी उप्पे ती |
लारा ओंड दुमिस मत्ता।
अद सोब्बे जोकातवकिन लेक्क अय्प् मत्ता। तनव रेक्का सोबाते मत्ता।
सोब्बे तवकिन तानव सोबातव रेक्का मनते मत्ता।
दिनाल नरकोम बीबी गुगे तानकिन नमस्ते कियानोर। मेन्डे मिन्टू  इदके तानकिन उड़ी कइ मेलतानोर।
लटकू पेद्देड़ तद बालो मिंका तानकिन उड़ी वेड़कानोर।
इस्कूल् तग नरगे जोका तवकिन संग कर्सानोर।
कोन्नी लारा दुमिस तन जोकातवीनद मुड़ तोंदनोंक  आसुत्ता। "यायो नायव रेक्का मिंका नियवी नद मुड़ लालूम मनी। " अद केईता।
ओंड दिना तानकिन बोड़या कियानोंक मैदे तान रेक्का किन लालूम रंग ओकित्ता।
मेन्ड ओंड दिना, नरकोम इस्कूल् दायना अस्सुट बेद्द मिंका नमस्ते कीवो।
मेन्डे अद इस्कूल् तग एवता अस्सुट बेद्द मिंका  जोकातद हैलो इंजो केल्लो।
लारा दुमिस वेर्रोटे कुद्दी मत्ता। बेद्दे तानव लालूम रेक्काना एड़का कीवो।
मिया नानो तानकिन उड़हत्ता मिंका केत्ता," एय लारा!
निम नियव सोबा तव रेक्का किन रंग वाटती!"
लारान संग करयानव सोब्बे जोका तव केत्ता। "एय लारा नियव रेक्का नेल्ला मिंदे, गुलय तवी नव रेक्का किन अय्प् मिन्दे।""नियव रेक्कान लेक्क बेनव रेक्का इल्ला।""नरगे तिप्पल ते दोरकत्ता।"
मिया नानो केत्ता," लारा नियव सोबा तव रेक्का के नीकिन पुंजपीता उ । सोफी नद बीड़ियद बोंड नू सैली नद लाटूम काल मिन्दे आले।"
लोन अंज लाराल नरगे जेल आयना एर मित्ता।  अद तन रेक्का किन वेडनाके नोको मत्ता।
" नन इंजे बेस्सुट मेंड नायव रेक्का किन रंग वाटोन!
"अद आलसता।
चुड्डुन गुड्डुम रंग इल्लोक बेनय नेल्ला तद रंग।  कोन्नी ओंडोय देब्बा  वाटोना।  बेस्सुट-बेस्सुट वेड़का तिंक मैदे वाटीतन।
रेंड जटेली नद चुलबुली नेक्का जोव मत्ता|                  अद सोब्बे तोड़किन जोका तद मत्ता|
खों खों कोवे किन संग अद नेक्काय मिड़को मंदानोर|             उल्टा वेड़ंगी मंज लंगी कर्सानोर|
गोड ता गरे  अंज मंज तांक गड तितानोर|
जम्बो ऐन ता संगकूद्दी योगा कियानोर|
टर्र टर्र पंडे तिन्सो डेम्मीन लोपा तद  काम पुंदानोंक आसुत्ता|
फुदकु लुप्प तद पोर्रो लंगीनद उड़ी नेक्का वेड़का आयनोर|
मत्ती तानद रोद्द ओपवंक पढ़ाकू उप्पे माड़ा तग  तरत्ता|
कोन्नी चुनमून ओस्सय पिल्ला मत्ता| अद सोब्बे तोड़किन कावसानोर|
सोब्बे तोड़ तांक नेक्काय जीवा कियानोड़ |
नीनल तोल्ल दम रेल तग कुद्दी दायंते !
कोन्नी अद केन्ने मेंड वेड़को| तमद परिवार कोलकता तिन्सो दिल्ली दायंते, बाड़कि इंजो ओड़किन अग्गाय मंदानद उ |
" निज़्जम मनकिन इग्गा तिन्सो दायै वैतीता ?"
नीनल पुसा कित्ता| " नाकिन जोकातोड़ गुलय तोड़द एड़का निज़्जम वाता|" इग्गा लेक्क नेल्ला तद पुचके बेग्गा दोरकीता?बाबो, निम कोलकता तग मेंड ओंड नौकरी बाड़ मेहकवी?"
" आलसमा , नीना," बाबो केत्तोर|" नीकिन पूना जोका दोरकीता मेन्डे पूना पुचके मिंका दोरकीता|"कोन्नी नीनल बाता मेंड केंजो| रेलगाड़ी तग यायो नू बाबो बोड़या कित्तोड़|
" कप तद आइसक्रीम अस्सीती ?
""कोन तद आइसक्रीम अस्सीती?
""टेंगा तद आइसक्रीम तिन्ती?
""वेहकुम तिन्ती ?""
ट्रॉफी?""उम्मा!
नन केत्तन बो!"
नीनल उम्मा तल्ला ऊहासो केत्ता|
यायो नू बाबो आलसुड़ ते मिन्देड़ कि ओड़ बाले कीतोड़ | मेन्डे बाबो कवतोर| "नन उड़ीतन .. " बाबो केत्ता पोइपिसतोर |"ओह!
नायद मन तद खेल ," यायो केत्ता|
"नाकिन बाता कोट्ट भूरा रंग तद तोंदंते," बाबो केत्तोर|
"नायव जूता?
मेट्टा?
सूटकेस?"
यायो पुसा कित्ता|
" नेल्ला केत्ती सूटकेस!"
बाबो कइक पेंसो केत्तोर| नीनल पुस्तक नेल वाटी बाबोन माटा केंजा पोइपिस्ता|
" इंजे नायद पारी वत्ता," यायो केत्ता|'नाकिन कम्कलो-कम्कलो बाता कोट्ट तोंदंते|"" तरसोन तद पट्टे!"
बाबो केत्तोर|" नायद तल्ला तद|!"
नीनल केत्ता| " नेल्ला केत्ती," यायो नीनान मैदे कइक पेंसता|
नीनल कवता मिंका ओड़ संग कैलता| " बाता कोट्ट उड़न्तेन नन, गुड्डुम रंग तद ,"अद केत्ता|" बगवान!"
यायो केत्ता|
"आदो भूरा रंग तव उड़न्तेन," यायो केत्ता|"अद मेट्टा!"
बाबो केत्तोर|" मेन्डे नन आदो पांडे उड़न्तेन," बाबो केत्तोर|" मिर्रता!"
नीनल केत्ता|
"नन बाता कोट्ट उड़न्तेन हरा-हरा मिन्दे," नीनल केत्ता|"गड!"
यायो नू बाबो ओंडोय संग केत्तोड़|" नाकिन आदो गुड्डुम रंग तव तोंदंते," यायो केत्ता|" काकर!"
नीनल केत्ता|
"नाकिन ओंड लाटू नद जानवर तोंदंते अद कटकट मिन्दे," बाबो केत्तोर |" " नीकिन ओंड मेका कूकल तोंदता?"
यायो पुसा कित्ता|"अय्यो, जिराफ़!"
बाबो केत्तोर|नीनल खिड़की तिन्सो दुवते उड़ो आंगिलता,"  भारत तग जिराफ़ मनो!
निम गति कियन्ती, बाबो!"
नीनल केत्तन्क सोब्बे तोड़ कवदा पोइ पिसतोड़|
"नाकिन ओंड लाटू नद जानवर तोंदंते अद कटकट मिन्दे," बाबो केत्तोर |" " नीकिन ओंड मेका कूकल तोंदता?"
यायो पुसा कित्ता|"अय्यो, जिराफ़!"
बाबो केत्तोर|नीनल खिड़की तिन्सो दुवते उड़ो आंगिलता,"  भारत तग जिराफ़ मनो!
निम गति कियन्ती, बाबो!"
नीनल केत्तन्क सोब्बे तोड़ कवदा पोइ पिसतोड़|
"नाकिन ओंड लाटू नद जानवर तोंदंते अद कटकट मिन्दे," बाबो केत्तोर |" " नीकिन ओंड मेका कूकल तोंदता?"
यायो पुसा कित्ता|"अय्यो, जिराफ़!"
बाबो केत्तोर|नीनल खिड़की तिन्सो दुवते उड़ो आंगिलता,"  भारत तग जिराफ़ मनो!
निम गति कियन्ती, बाबो!"
नीनल केत्तन्क सोब्बे तोड़ कवदा पोइ पिसतोड़|
"नाकिन ओंड लाटू नद जानवर तोंदंते अद कटकट मिन्दे," बाबो केत्तोर |" नीकिन ओंड मेका कूकल तोंदता?"
यायो पुसा कित्ता|"अय्यो, जिराफ़!"
बाबो केत्तोर|नीनल खिड़की तिन्सो दुवते उड़ो आंगिलता,"  भारत तग जिराफ़ मनो!
निम गति कियन्ती, बाबो!"
नीनल केत्तन्क सोब्बे तोड़ कवदा पोइ पिसतोड़|
बाबो नू यायो ओंड दुप्पोड़ सीट तग तारतोड़ | गाल दे पोरया नद तकिया  तिंक ऊदतोड़| " " इद खेल तिंक मनल दिल्ली तग एव्स मंज कर्सा परदीकल बाले?"
नीनल पुसा कित्ता| मेन्डे केत्ता, नन पुत्तन कि इद खेल पूना पोड़या तग कर्सानोंक नेक्का वेड़का वैतीता!"
नन नीकिन ताड़ माड़ाम ता बारे ते केत्तीतन।
इद माड़म गुलय माड़क वस्ता ले अत्ता पै मिंका जीवा मंता।
ताड़ माड़म  तिन्सो बेस्सुट मेंड किड़ंगतद गाल वाता।
मम ताड़ माड़म तिन्सो मुंजा तिन्तोम।
मम ताड़ डेक्का ने मायद लोन वेसीतोम।
मम ताड़ डेक्का ने कस्सुर नू केत्त माड़ीतोम।
मम मुंजा टोकला ने किस्स मासीतोम।
मिड़ ऊड़न्तीड़ कि ताड़ माड़म बाड़ नेक्का अक्केर ते मंता?
नायद पिल्ले तद पेद्देड़ टॉमी। टॉमी नाकिन नेक्का नेल्ला मंता।
वेर रोहन उ।  रोहन नाकिन नेल्ला जोकातोर।     ओर नायद ए किल्लास तग पोड़ेम आतोर।
रोहन तग ओंड बीड़ियद वेर्रकड़ मिन्दे,              तानद पेद्देड़ टिंगू उ।
अद बेस्सुट मेंड अल्लाते के मंता।
टॉमी नू नन टिंगून जुय्ये मंतोम।   मम तानकिन पेद्देड़ वाटतोम, टिंगू शेरनी।
दादाओंड नेक्का बीड़ियद गुप्पा मत्ता|
तानग  जोकातवीनद ओंड ग्रुप वत्ता|
गुप्पा तग सोब्बे तव एंदत्ता |
कैली मंज पोइतीनद कर्सता |
तान पेरके अवकिन कर पोइत्ता |    सेव,वंगा,गोभी,गाजर कोइस मंज सलाद कित्ता|
सोब्बे तव कैली मंज वेड़का-वेड़का तित्ता|
किट-किट-किट-किट-किट-किट-किट-किट....              पुड़्य केत्ता गड तग,केल्लाट ओंडोय नेसकड़ते |
फ़र-फ़र-फ़र-फ़र-फ़र-फ़र-फ़र-फ़र....       पिट्टे तेड़ह्त्ता बगवान तग ,केल्लाट ओंडोय नेसकड़ते|
छुक-छुक-छूक-छूक-छूक-छूक-छूक-छूक....                      रेल नित्ता देवास तग,केल्लाट ओंडोय नेसकड़ते|
सर-सर-सर-सर-सर-सर-सर-सर....   ताड़ास एवंगीता वेद्दू नग, केल्लाट ओंडोय नेसकड़ते|
खिल-खिल-खिल-खिल-खिल-खिल-खिल-खिल....                            पूय त्ता पूंगा मोर्रोट तग, केल्लाट ओंडोय नेसकड़ते |
भिन-भिन-भिन-भिन-भिन-भिन-भिन-भिन....      नुल्ले केवदा गर्रे,केल्लाट ओंडोय नेसकड़ते|
चम-चम-चम-चम-चम-चम-चम-चम....            वेयलीता मिड़को मेहका नग,केल्लाट ओंडोय नेसकड़ते|
खन-खन-खन-खन-खन-खन-खन-खन....   सिक्का अड़दीता पाव तग,केल्लाट ओंडोय नेसकड़ते|
लंगतोर बेनोके कपास तग , अस्सुट बेले केत्तीतोड़ ओंडोय नेसकड़ते?
ओंड दिना ओंड उप्पे तिंक बीड़ियद रोटी दोरकता। " नन इद रोटी तिंक लोन ओतन," अद केत्ता।
अद रोटी तिंक पेरके मेलसुत्ता।  रोटी मेयलो।
अद मुन्नेट मेलसुत्ता।  रोटी मेयलो।
तिंदा कइ दा पक्काट तुरसुत्ता। रोटी मेयलो ।
रोटी तिंक पेरकेट मिर्री मंज रोड्डा कइ दा पक्काट तुरसुत्ता  मत्ती रोटी मेयलो।
हूँ$$..  नन ई दमीने जोता तोह्तीतन। तेंक तिवंगी मंज लोन ओतन। उप्पे मिर्री अंज जोता तत्ता कोन्नी अद चूडला अत्ता।
अद मेन्डे अत्ता मिंका लाटूम जोता तत्ता। रोटी तिंक तोह्ता मिंका तिवंगता.. मेन्डे तिवंगता कोन्नी रोटी मेयलो।
उप्पे कुद्दता मिंका चुड्डुन रोटी तित्ता।  ओह, नेक्का मिंगत्ता!
चुड्डुन मेन्डे तित्ता , चुड्डुन मेन्डे,चुड्डुन मेन्डे,  नू मेन्डे चुड्डुन .. रोटी चूडला अत्ता।
इंजे रोटी तिंक ओयोंग तुरसित्ता नू अद गाडा कुड़यो कस्सुम लोन ता लोपा नेंगता!
उप्पे वेड़कता। उप्पे ता लोन तग गुलय रोटी नेल्लाय मत्ता । मत्ती अद इस्सोर नरगे रोटी तित्ता कि तानद पोट्टा इस्सोर .. इस्सोर.. बीड़िया अत्ता।
उप्पे तनकिने उरगीने तुरस्त्ता कोन्नी अद तन लोन तग पोद्दा परवो।
तन लोन तद अर तग उप्पे तन पोट्टा तिंक पोइस मंज कुद्दता, "नाकिन  इस्सोरद तिंदनद अयवा मत्ता।  बेद्दीन संग तुसी तिंदानिंक  नेल्ला मत्ता। "
नड नरका आस मत्ता|रीनल लोन तग पट्टी मत्ता|
तांक उस्कड़ वावा मत्ता|उसडुब्बूड़ अद बेले मत लेंग केंजत्ता |
लेंग केंजी अद वेरियत्ता |अद रूम तग वाटतद टेंगा पेहकत्ता |
ओयोंग डाका वाटो अद दुवते पेइत्ता |
लेंग बाबोनद कटुल तिन्सो वासो मत्ता|
अद कटुल ता पक्काल अत्ता|अद  आलसत्ता कि बाबोनद कटुल ता अड़गी बेनो कोट्ट मिन्देर |
अद कटुल ता गर्रे एवत्ता|बाबो ट्रोंग - ट्रोंग नेसको मत्तोर|
इदिंक उड़ी अद उरगीने कवदा पोइपिस्ता |                  तानद कवदा नद केंजी बाबोनद उस्कड़ मिंका मिर्रत्ता|
ओंड जाबुड़ कम्कलो आक कोर तिन्सो अड़त्ता|ओंड सिटकल मिर्री-मिर्री वत्ता मिंका तान पोर्रोट पेइत्ता |
ओंड पिट्टे आक तग वास कुद्दता | मेंडे पारीयता पूर्र ने !
गाल वत्तंक आक मिंका तेड़ता|चुड्डूर  जुय्य अंज मंज नित्ता|
अस्सुट मुस्सुड़ तव बोटका अड़त्ता |आक मेयलत्ता | ओयतुर पेकल आ अंजो मत्तोर | ओर आक तिंक पेहकतोर | तानग टुंडतद मंडुल उम्मिसतोर|
आक ओनकिन नेक्का नेल्ला मत्ता|नेल्ला एड़का ते ओर आक तिंक पुस्तक तव पन्ना नग नड़मा वाटी तासतोर |
ऐन अय्यी कि पेत्ते अय्यी मत्ती  पोट्टा तग सोब्बे तव किन कूड़-कूड़ आता। बाता मेंड मिंगतद दोरक के उब्बय अलवाट,गुस्क लोपाट मिंका सूयीका कीमुट!
डोडा बाता?ऐन तिनवा नालो गुप्पा तग वेयला परदीता बाले?
पेत्ते पेड़ेक तिनवा नालो बोंगा तग तिन्सो दुवते पेइता परदीता बाले?
निम तिनवा नालों नेसका परदीती बाले?मनल सोब्बे तोड़किन पुस्तक करयानोंक,डोडा तिन्दानोंक, पोड़ेम नि लीकेम आयनोंक मैदे लाव मत्के आता। कोन्नी इद लाव मनग बेग्गा तिन्सो वाता?"
माड़ाक नू पोदला किन पोड़्द तिन्सो लाव दोरकीता। माल-माता तिंक तमद डोडा तिन्सो लाव दोरकीता। नारून दूसरा-दूसरा डोडा तिन्ता। आदो मावंग बगवान तग तिन्सो पुट्टतद डोडा तिन्ता, इद नारून तद डोडा अय्यो।
नन नायद डोडा ननय अट्टीतन। नायद डोडा बेनो मेंड अट्टोड़!
गुस्क!
नन ओंड पूड़्य तिंक लोपतन बाले?अद लुप्प इस्सोर वारे पोइत्ता, नेल्ला डोडा तिन्नो बेने!
पल्क सक-सका तासानद निम अल्व के अस्सोन पल्क डोडा तिंक चूडला-चूडला गोंदा आयना देह्सीता अस्सुट तांक लोपानोंक नेल्ला आता। तेनग तिन्सो पोट्टा तिंक नू मेंदुल तिंक नेल्ला लाव दोरकीता। तेनकिन डोडा जीड़हा कियानद इंतोड़।  बेस्सोर नेल्ला निम  अलवीती, अस्सोर नरगे नियद पय्युर तग उस्सुल वाता। इदे उस्सुल डोडा तिंक जीड़हा कीता। इले कितके पल्कीनग लाव नू सक-सका मंता। कोन्नी जीवा तिंक नेल्ला तासानद नियद काम उ। निम बाता मेंड चीज तिंक अलवीती, अस्सुट नियद पय्युर पोट्टा तिंक कब्बूड़ लोतीता कि डोडा वायंते। पोट्टा तानकिन जीड़हा कियानोंक मैदे तिय्यड़ मंता। निम बाता मेंड चीज अल्व के पोट्टा तिंक डोडा दोरको।
डोडा दोरकोक पोट्टा अल्लम आता,तानकिन अल्लम पेइता!गुर्ररर!
मन पय्युर तग पल्क इल्वा मंदानिंक मनल डोडा तिन्दा परवेल  बाले?
मिड़ फोन ते सेल्फ़ी तिवंगाना अस्सुट मीड़ मियव पल्क तोस मंज फोटो तिवंगीतीड़। नियद पय्युर तग बेस्क पल्क मिन्दे?बेनो के बीड़ियोनव पल्की किन नेल्ला उड़ा। पय्युर तग दूसरा -दूसरा नालु पल्क कैली मंज 32 पल्क मंता। 1 मुन्ने तव नालु पल्क, अंग्रेजी ते इनसाईजर्स इनतोड़। डोडा तिंक गोंदा कियानोंक मैदे काम ईता। 2.
मुन्ने तव नालु पलकिन  सोप्पे-सोप्पे मंदानव 2 पल्की किन अंग्रेजी ते केनाइन इनतोड़। डोडा तिंक गोंदा कियानोंक मैदे काम ईता। 3.
रेंड गोड पल्की किन अंग्रेजी ते प्रीमोलार इनतोड़। इव डोडा तिंक अल्वानोन्क काम ईता।
नेल्ला अल्वाट अपुन तद डोडा तिंक जोम्मा आयना अल्वाट। बेस्सुट मेंड जम-जम अल्वाट। बुक तद डोडा माड़हत्के मेंड ओंड डोडा वाटाट। डोडा तिंजो-तिंजो वेह्माट। वेह्त्के अस्सोन नियद पापे तग डोडा इरकीता।
पंडे किन पल्क मनो, इव डोडा तिंक अल्व वा नालो गुस्क लोपीता। अफ्रीका तव ऐनीन पय्युर तग अल्वानोंक नालु पल्क मंता ।हिमालय ता पक्का तव छुपीं नग नरगे पल्क मंता अदेन मैदे अव रेंड घंटा आयना अलवो मंता। वेर्रकाड़ी तमद डोडा जाम-जामय अलवीता। मत्ती निम कोन्न वेर्रकड़ तोन अय्यवीनू, अदेन मैदे नियद डोडा तिंक नेल्ला अल्वा।
निम पुत्ती बाले ?.
अलवानद अलसी किन नू वंजेर तिन्क नेल्ला मंता। .
पय्युर तग ओंडोय पक्का अल्वत्के मेंड ओन्ड पक्का तव पल्की नग नेक्का लाव मनो नू नोया पोइसपीता। .
गुड़ा करा अल्वत्के केव्की किन मैदे नेल्ला नेल्ला मंता।
डोडा तद प्रकार कर्सानोड़किन नन नेक्का मनते मिंदेना बाड़ की नायग लोहा,पोटैशियम मेन्डे विटामिन मिंदे। कैल्शियम नू लोहा मेंदुल तिन्क बेड्डंग तासीता। विटामिन,खनिज पदार्थ,प्रोटीन नू कार्बोहाइड्रेट गुलय मायग मिंदे!
प्रोटीन, विटामिन, वसा गुलय मायग मिंदे!मैंगनीज,मैग्नीशियम नू मिंगसुड़ गुलय मायग मिंदे। प्रोटीन+कार्बोहाइड्रेट कैली मंज जीड़ानद टीम बनेम आता!
खनिज तत्व - मन मेंदुल तग मुन्नेट के मंदानद चीज तिंक खनिज तत्व इनतोड़। इद चीज बेना जीवा तिंक मैदे नेक्का जरूरी मंता। विटामिन-मन मेंदुल तग तनाक-तनाक बनेम अयवद चीज तिंक विटामिन इनतोड़।  पुंगा,पंडी,अवंग,कीके तित्के मन मेंदुल तग विटामिन बनेम आता।
कोड़वेंज मन मेंदुल तग मंदानद नेक्का जरूरी। इदे मतके मन मेंदुल नरगे विटामिन तिंक पोइत्ता परदीता। सोब्बे नारून तिंक लाव तिंक मैदे कोड़वेंज मतकेने आता। मन मेंदुल तिंक पनीर,अवंग,मेन्डे निय तित्के नेल्ला कोड़वेंज दोरकीता।
मंडुल इल्लोक ईटा लोन तिंक निलस्पान लेक्क बेले काम कीता आले प्रोटीन- मन मेंदुल तिंक निलस्पानद काम कीता। प्रोटीन मन मेंदुल ता गुलय पोड़या नग मंता।  इद प्रोटीन मनकिन सोयाबीन,मुसरीदाड़,पेसली दाड़,मूंगफली मेन्डे बटरा कल्पी मंज अट्टतद दाड़ तग नेक्का प्रोटीन मंता। नेक्का प्रोटीन पाल,पाल निय, पनीर नू अवंगी नग मंता। कार्बोहाइड्रेट ऊर्जा तद जमावाड़ा उ। शक्कर,नुका,आलू माटी नग तिन्सो मनकिन कार्बोहाइड्रेट दोरकीता। कार्बोहाइड्रेट  मन मेंदुल तिंक बेस्सोर कावल मंता अस्सोरे मतके नेल्ला,  ताना लेक्क नर्ग मतके मेंदुल तिंक नेक्का तिप्पल मंता।
हरा रंग- गोभी नू पालक पोंह्कीकिन सक-सका तासीता, कैल्शियम बूला किन बेड-बेडा तासीता। नारंगी रंग-गाजर नू गुम्मोड़ तोल्का तिंक नू कोंडा किन मैदे नेल्ला मंता। लालूम रंग- तरबूजा नू वंगा बूला किन मैदे नेल्ला मंता नू कैंसर रोग ता संग लड़ेम आता। बैंगनी रंग-ताड़की किन नेल्ला तासीता।
वेड़का तद माटा!नीकिन बातय नेल्ला तद नू सोबा तद चीज तिन्दा वहत्तन्ते  बाले?इद कालाते आदिनव नू मेंड ओंड कालाते आदिनव पंडी - तरबूजा,केड़ा, कोप्पे, विड़गु किन कल्पी मंज  सलाद कोयमुट उ। इग्गा इंजे चुड्डुन ओव्वोड़ नु रिम्मा पीरा।  इंजे तिन्ज उड़ा!
गुलय कड़क्के मतके नेल्ला मेंदुल तिंक दूसरा-दूसरा पोषक तत्व तद कावल मंता।  इद पोषक तत्व बेनय ओंडोय सामान ते दोरको। नीकिन दिनाल पनीर तिन्दानद मन कितके निम दिनाल पनीर तिन्ती कोन्नी नी मेंदुल तिंक गुलय पोषक तत्व दोरको। इद पोषक तत्व तिंक मैदे नीकिन कुस्सीड़,दाड़, डोडा, निय नू मक्खन मतके आता। निम दूसरा रंग तद डोडा तित्के अद रंग नीकिन केत्तीता कि अग्गा नीकिन मैदे बाता नेल्ला तद मिन्दे।
केन्न चुड्डुन तित्के नेल्ला            बेनय डोडा बो नी मैदे नेल्ला मंता नू बेनय डोडा बो               नेल्ला मनो।  नेल्ला तद डोडा नरगे तित्के मेंदुल                    तिंक मैदे नेल्ला मनो, अदिन्क कम तित्के                          नेल्ला। ओंड पेरसानद पिल्ला तिंक तम बापी                    इल्लोक काकोन लेक्क नरग प्रोटीन मतके                                 आता।
निम नेल्ला रे डोडा तित्के नियद मेंदुल मिंका नेक्का वेड़कीता," नेक्का नेल्ला!
वेड़का वैस मत्ता!पोट्टा मिंका निन्डता, मन मिंका निन्डता!"
जोकातोड़ किन संग कैली मंज ओंड करसड़ करसाट  ओयूतर दस एवना गिनती लेक्कीतोर मेंड ओयतुर  तिन्दानद नेल्ला तद सामान तिंक लेक्कीतोर। इद पृष्ट तग इत्तद सामान तग सेव काया तिंक विड़सी मंज ओस्सय चूडडुर मंदानद सामान तिंक बेनो लेक्का परदीतोर।
नेल्ला वेड़काते!बाता मेंड तिंदानद सामान तिंक जीवा तिंक मैदे नेल्ला अट्टाट। मीड़ मिया पक्का तद डोडा-कुस्सीड़ तिंक केत्ता परदीतीड़ बाले?मीड़ बीड़ियोड़किन मिंका पुसा कीमुट। मीकिन नेक्का वेड़का वैतीता.
नाश्ता इटली सत्तू लिट्टी दलिया पोहा पय्यल तद डोडा डोडा राजमा बाजरे तद खिचड़ी कुहु तद रोटी
दुड़ा डोडा ढोकला छाछ भुनी दाल/ जोन्ना पिरकी /सलाद मूल्पेट तद डोडा मिस्सी रोटी मोक्के सलाद बटरा नव रोटी मेथी तव पराठा
निज़्जम नीकिन कर पोइत्ता। नि कइदे 50 मतके निम आटीनग तिन्सो बाता अस्सीती?1.
मेथी तद पराठा, छाछ मेन्डे ओंड विड़गुम 2.
इटली, मूंगफली मेन्डे केड़ा 3.
रागी मुद्दे,मोक्के अत्तद दाड़ मेन्डे सांभर नू पापड़ 4.
आलू नद पराठा,कचुंबर, रायता मेन्डे लस्सी 5.
पिठा, दोई मेन्डे गुड़ा 6.
अवंगी नद मोमो
ईलके मीड़ मेंड मियद पक्का नेल्ला तद डोडा मेहकाट। मियद इस्कूल् तग नेल्ला तद डोडा तद मंडय अतके अस्सोन मीड़ अग्गा नेल्ला-नेल्ला तद डोडा अट्टाट.
तिन्नुट, तिन्नुट मिंका वेड़का ते केत्तानोंक मरंगमाट-इद मिंका तिन्तन, अद मिंका तिन्तन!गुलय तिन्तन!
छुनछुन ओन्ड कागट आक पोइत्ता|
पेंसिल ऊजे कित्ता |
कागट आक तग छाता माड़ह्त्ता|
अद कागट आक तग रंग वाटत्ता| रंग वाटना अस्सुट कागट आक  ईन्गत्ता |
इंजे अद ओपवद पेपर पेह्कत्ता|
तांक ईकी मंज छाता माड़ह्त्ता|अद तानकिन मन वावो|
इंजे छुनछुन तिन्क कर पोइत्ता|अद ओन्ड डब्बा अस्सत्ता|                    अद डब्बा तिंक वाड़त्ता |डब्बा तद तोल्का छाता लेक्क मत्ता!
तोल्का तग छुनछुन पेंसिल वाटत्ता | छुनछुन तद छाता बनेम अत्ता|
ओंड सिटकल                     ई लंगीता                    आ लंगीता।
इग्गा वेयलीता अग्गा वेयलीता।
माड़ाम तग तरीता               कोर तग ऊँगीता।
लोन ता पोर्रो दाता                दुवाड़ तग वाता।
मूंगफलीं तिन्ता           वेड़काते  मंता।
पोड़्द तग डुव लेक्क  तोंदीनद ओंड गेंद मिन्दे| ओर तांक डुव सिंह करंगीतोर|ओंड दिना पोड़्द नू डुव सिंह पार्क तग करसो मत्तोड़|
डुव सिंग गाल तग लंगतोर| मेन्डे कसुम एर तग अड़तोर |  छपाक!
ओंड नय डुव सिंह तद केव पोइस मंज कसता |   डुव सिंह तानव कइक टेंडता !
अद नय तद पय्युर पाड़स् मिंका दुवते लंगता|
अद ओंड बड़-बड़ आयनद पट्टी तग लंगता | जु .... ने नेल अड़ता| तान पेरके-पेरके ओयतुर मेंदुल पेकल अड़सो मंदानोर |
धम्म!
डुव सिंह तान पेरके अड़ता |डुव सिंग मोटू नद चुटकी कोइता!
मेंडे डुव सिंग ओंड बोंगा तग अड़ता| अग्गा अद रिंग-रिंग तिड़ीयो मत्ता|
अद बोंगा तिन्सो दुवते पेइतंक तांक बेद तोंदता?
पोड़्द !
नायव वेडंज्क नायव कइक ,किया परदीता ..ठक-ठक,चुटकी-चटक नु नायव कइक पेंसीता!
नायव कइक, तिवंगीता, तुरसीता , तेतीता  कागट आक, जूता,कलम पेन , उक्कुड़,नु बीड़िया गाड़ी!
नायव कइक इट्टा , नेल्ला वेड़का ते किडंग तद पिंड, गिलगिल साबोन, कोय्ये-कोय्ये ब्रुश, उजे पिन कोय्ये नु बर्फ  ता  किडंगता एर !
नायव कइक नेक्का लावी नव....तेतीता बीड़िया डब्बा  बेस्सोर पोर्रो मत्के मिंका  बेस्के दम पूतद डब्बा पिस्क अड़दीता।
नेल अड़ता ..कागट आक, जूता,कलम बढ़िया उक्कुड , पिंड,साबोन.ब्रुश,पिन कोय्ये.नु रंग-रंग तव पुस्तकी !
पर अड़ता ... अडबड खड़बड़!
बेले नेल्ला आता?
मत्ती अद उड़ाट !
कइक नेक्का जोव कित्ता-कागट आकी नु  कलम बढ़िया जमा ,पिंड दिब्बा , उक्कुड वेड़ता , ब्रुश वाटता , पिन कोय्ये,नु पुस्तकी पेहकता
नायव वेडंज्क नायव कइक.... पन्ना मिडहत्ता, पुस्तकी इटता ,उड़ाट फोटो करयाट वेसोड़ बेस्सुट भी अयवीती इल्लोक बेस्सुट मेंड जड़गीता !
"ओड़ ओस्सय पूनद साइकिल नीकिन बाड़ इत्तोड़?"
कल्पना पुसा कित्ता। तम काम कियानग तिन्सो तत्तद साइकिल तिंक  अद उड़ो मत्ता। साइकिल ओस्सय पूनय मिन्दे!यायो कवता, " तन पिल्ला किन मेंड ओंड साइकिल वत्ता बेने!"
कल्पनाल साइकिल तग तरो के मत्ता कि.... डेम्म्म्म!अद अड़ता। प्रभु कवतोर। "निम रेन्डे चेक्का नग निस्स मंदा परवी!
नीकिन मुन्ने साइकिल चला कियानोंक करया वैतीता,"ओर केत्तोर। " निम नाकिन कारसिमु," कल्पना केत्ता।
दिनाल पोड़्द अंजो इस्कूल् छूटी अत्ता पय, वेड़ बंगला नद रोटीना दाया पोइपिसतोड़। अग्गा नेक्का मुल्ल मनो। अग्गा कोन्न बीड़िया-बीड़िया लोक मिन्दे, बीड़िया-बीड़िया नय्क मिन्दे।
कल्पना नू प्रभुन बूंडा तव सोब्बे पिल्ला कर्सानोंक मैदे अग्गाय दाता। तोल्ल दिनाते कल्पना साइकिल चला कियानोंक आलसी मत्ता। कोन्नी ..
अद चला कीसो डेम्म ईना नेल  अड़ता!ताना बोट्ट मिंडा तग नोसो मत्ता। अद केयोन इंजो आसो मत्ता। कोन्नी केयत्ता। नरगे जेल आयना तानव कनीड़ी नित्व मत्ता।
अद आलसता कि पेकोड़ नाकिन उड़ी कवदंतेड़। नेक्का सिग्ग वैस मत्ता। कल्पनाल साइकिल तिंक अग्गाय विड़सी लोन मिर्रता। प्रभु साइकिल चला कियानोंक पुत्तोर। जोका तोड़ संग क्रिकेट कर्सी मंज.. पोड़्द अत्ता पय.. बाबो दुकान तिन्सो लोन वत्ता पय.. ओरे लोन तत्तीतोर।
" नियद सोक्का बेले ईन्गत्ता?"
कल्पनान्क उड़ी यायो पुसा कित्ता। "नन साइकिल ते अड़तन यायो। "कल्पना केया पोइपिस्ता। यायो बाड़ इंजो मेंड केल्लो।
कल्पनान्क साइकिल करयी आरू दिना अत्ता। मती अद इंजे आयना मिंका साइकिल कार्या परवो।  प्रभु बाड़ इंजो केस्स मत्तोर?इद साइकिल तिन्क मैदे कल्पना नेक्का चूडला मिंदे!
इद साइकिल तिन्क चला किया परवो। प्रभु केतके बाले आता?कल्पनाल साइकिल चला कीस तोतीता।
नरका कल्पनाल तम यायोनग तिन्सो ओन्ड पाव पाल तालकत्ता। तम गुरुजी केस्स मत्तोर की पाल उतके पिल्ला नेक्का मेंदुल आता। नू कल्पनाल कोन्न मुन्नेट के तम किल्लास तग नेक्का डेंगी मिंदे।
मेंड ओंड दिना मूल्पेट अद आलसत्ता कि नेंड साइकिल चला कीतन।अद तानद सोबा तद लालूम क्लिप मिंका वाटी मत्ता। " निम नाकिन ओयोंग तुरसीस मंज विड़सीम,"अद प्रभुन्क केत्ता। ओर आलके कित्तोर।कल्पनाल कोंडा पीह्स पैडिल मेहको मत्ता। सुर्र-सुर्र ने गाल तानव केव्की नग नेंगो मत्ता। उब्बय साइकिल रोटी नग मेयल्ता नू अद मेन्डे .. डेम्म्म !
कल्पनाल मेन्डे अड़ता।
ई दम्मी ने नेक्का पड़स मत्ता। आ नेसका मिंका परवा मत्ता।  ई दम्मी ने बेनो मेंड कवोड़। नेक्का कवदानोर मणिकन्दन मिंका कवोर।
डॉक्टर नेक्का नेल्ला तोर मत्तोर। कल्पना नद इस्कूल् ता प्रिन्सपल ता लेक्का। ओर केत्तोर,"नियद काल तग नरगे पड़ता।"" बेस्सुट आयना इद पुंड मायो तेंक निम नेक्का उड़ा वेसा कीमु," केस्सो-केस्सो ययोन्क नरगे दवाई इत्तोर। मेन्डे बेस्सुट आयना पुंड मायो निम साइकिल चला कीमा।"यायो केत्ता। "साइकिल चला कीवोक मेंड तानग कुद्दा कोन्नी पर्दीतीनु।"प्रभु केत्तोर। "बेले?"
कल्पनाल पुसा कित्ता।
बाबो साइकिल तोतानोंक तत्तोर। तानग पेरके कुद्दानोंक पूना केरेल मत्ता। "निम डॉक्टारी नग मत्ती बो अस्सुट मम वाटा केत्तोम। प्रभु कवतोर। " मत्ती नन उब्बय तेंक चला कीतन," कल्पनाल केत्ता। "ओ," प्रभु केत्तोर। "निज़्जम तेंक निम चला कीती।"
कल्पनाल साइकिल तिन्सो अड़तंक बाले अत्ता?मुल्ल नि पोर्रो केस्सो मतके मिंका बाले अय्यो। दिनाल करयो मतके ओंड दिना निज्जम निम नेल्ला चला कीती। दिनाल कीसो मतके पुंदानोंक आता कि नन मुन्नेय बाता पुनवा मत्तन।  निज़्जम कल्पनाल तोल्ल दिना ते के साइकिल चला कियानोंक करयानिंक अस्सो अद केन्नो मेंड पुन्नो अय्येर कि साइकिल करयानोंक बेस्सोर तिप्पल आया वैतीता। तम लोन ता नोड़ मिंला पुन्नोड़ अय्येड़। दिनाल-दिनाल पाव मेंड पाल उत्के अद डेंगल पेरसीता मेन्डे तांक नेक्का लाव मंता। अस्सुट कल्पनाल अद दिना तिंक एड़का कीता।
नाकिन ओंड जोकातद मिन्दे |                                   अद  मायदे  लोन तग मनता |
नन बेस्सुट  वेड़कीतन , अद मेंड अस्सुटे  वेड़कीता
नन बेस्सुट  केईतन , अद मेंड केईता |
कोन्नी तानद लेंग वावो !
ना जोकातद मंगेल तग लोपा मिन्दे |
" दुवते वाड़ा !"
नन केस्सो मंतन| " मनल करसीकल!"
मत्ती अद वावो|
अल्लम आस नन गुड़यीतन |
अस्सुट अद मंगेल तिन्सो दुवते वाता- ना सपना ते  वाता |  मेंडे मम नेक्काय मिड़कीतोम|
मम करसीतोम, मम मिर्रीतोम  मेंडे रोद्द पोइतीतोम |
नन बेस्सुट ताना संग वेहातीतन,अद मेंड ना संग वेहातीता|
नरकोम-नरकोम ना जोकातद  मेंडे मंगेल तग मिन्जीता|
इंजे नन अल्लम अय्योन |नन पुत्तन कि मम इड़वुम अस्सो मेंडे सपना तग मिड़ कीतोम|
बाबो!
वेरियमा |
अन इग्गा तिन्सो |
उड़ाट, इद गेंद तत्ता|
गेंद?
शेरु कर्सानोंक आतोर|                     कर्सानोंक?
गेंद तिंक पोइम |
शेरु अन इग्गा तिन्सो|
उड़ाट बाबो करसन्तेर |
इंजे निम कर्सा|
पोइम शेरु!
सरलान्क पारयानव पिट्टे उड़ानद मनते मत्ता। ओंड दिना, विज्ञान तद किल्लास तग खिड़की ता दुवते अद बग तग रेक्कावान पाड़स पारयानद डेय्या तिन्क उड़ो मत्ता। अद पिट्टे तिन्क नेक्का वेड़का वैता बेने!
तानकिन पेले जाज तिन्क पारयानद मिंका उड़ानद नेक्का मनते मत्ता। "केंजा!
नियद पेद्देड़ बाता?
निकिन बल्ला ता उड़ा वह्वो बाले?"
किल्लास तग पोड़ा कियानद मेडम केत्ता। सरलाल आका-बाका आस मंज तेदता मिंका केत्ता,सॉरीमेडम!
नन पारयानद डेय्या तिन्क उड़ो मत्तन्ना। मनल मेंड पिट्टे लेक्क पारयेल  इल्लोक पेले जाज ता लेक्के.. ""नियद पेद्देड़ बाता?
"'सरला'
"नेक्का नेल्ला!
निम पुत्ती बाले की भारत तद तोल्ल पेले जाज चला कियानद मुत्ते नद पेद्देड़ मिंका सरला मत्ता?
नायद पेद्देड़ हंसा उ, हंसा इतके रान बाको। निम पुत्ती बाले की बाको मिंका नेक्का पारयानद ओन्ड पिट्टे?"
मेडम केत्ता।  सरला!
निम जामा पुस्तकालय तग मन्नू। अग्गा नरगे पिट्टे नद नू पोर्रो पारयानव मशीनी नव पुस्तकी मिंदे उ।"उब्बय अद मावंग नू पिट्टेन पोर्रो अद नरगे पुत्ता मेन्डे मनल बाड़ पोर्रो पारया परवल  अदिन्क मिंका पुत्ता!
सरलाल करियता की नारुन मिंका पारया परदीता, कोन्नी पिट्टेन लेक्क अय्यो। नारुन पेले जाज तग कुद्दी मंज दुनिया ता बेना मेंड मूला तिन्क वेयला परदीता। इद नेल्लागाल दे  तद मशिंग ते मनल मेंड गाल पोइस वेयला नद वेड़का दोरकीता। पिट्टे नग रेक्का मंता उ। इव रेक्का अविनद मेंदुल तिन्क बीड़िया नू आक वर्रा ईना  मानता उ । अदेन मैदे अव पारया परदीता उ।
पेले जाज नेक्का बीड़िया नू नेक्का पूहतीता। ताना रेंड अस्सो पक्का पिट्टेन लेक्क मंता उ, इव पिट्टे किन पारयानोन्क मैदे सैता कीता उ। पेले जाज तव रेक्का पिट्टेन रेक्कान लेक्क लोपाt  निय्म रे नू दुवतेट वंगी मंता उ। इवे पेले जाज तिन्क नेक्का पोर्रो एवना पारयानोंक सैता कीता।
पिट्टे पारयाना अस्सुट तम रेक्का किन कायतीता, कोन्नी पेले जाज तिन्क रेक्का कायतीनद मनल बेस्सुट ऊड़वाल!
पिट्टे तम मेंदुल तिन्क पोर्रो तेतानोंक मैदे रेक्का कायतीता। पेले जाज मिंका गाल तद लाव ते के पारयीता। इद मशिंग लोपा तद इंगिन तिन्सो गाल तग लाव पुट्टसीता।
इंगिन नेक्का लावी नद मशिंग उ, इद पेले जाज तद अकल ता लेक्क काम कीता। पिट्टे पोर्रो पारयानोंक मैदे बेले अकल वाटीता आले पेले जाज मिंका वाटीता। पेले जाज तद इंगिन बेस्सुट निय्य  उन्ता अस्सुट तानग तिन्सो नेक्का उरगीने कास तग गाल पेइतीता। इदिने इंगिन ता पेरके गाल तग  लाव वाता। अदेन पेले जाज मुन्ने दाया परदीता।
कार नू दूसरा गाड़ी मिंका इंगिन ते के चलेम आता कोन्नी इव पेले जाज ता लेक्क बगवान तग तेड़ा परवो। गाल पिट्टेन रेक्का नग दायान लेक्क  पेले जाज ता लोपाट नू  दुवतेट दाता। पेले जाज तव रेक्का गाल तग मोयो-मोयो दिशा बलदा कियानोंक काम वाता।
पेले जाजी किन तेड़ानोंक मैदे ओंड बीड़ियद नू लाटू नद रोट मतके आता। इव रोटकी किन 'रनवे' इंतोड़।  पेले जाजी किन तेड़ा न अस्सुट नू डिग्गाना अस्सुट रनवे तग नेक्का उरगीने मिर्रा वैतीता। गाल तग तेड़ानोंक  मैदे नेक्का उरगीने मतके आता। सोब्बे तव पेले जाजी अस्सुटे तेड़ा परदीता उ। रनवे हवाई अड्डा तद ओंड नेक्का अक्केर तद पोड़या मंता, इग्गाय अवकिन तेड़ानोंक नू डिग्गानोंक मैदे नेल्ला समय दोरकीता।
पेले जाजी पुंज मंता कि अवकिन बे दायनद ,बाड़ कि  अवकिन मेंड ओयतुर डायबुर चला कीतोर। वेर डायबुर पेले जाज ता मुन्ने तद पोड़या तग कुद्दीतोर। वेरे गुलय पेले जाज तद स्पीट कंट्रोल कीतोर। इंजे वेला तव मशिंगी ने उड़ो मंतोर कि बेना वेला ते बेना हवाई अड्डा तग डिप्पानद। रोटी नग मनकिन ट्रेफिक पुलिस उड़ा वेसा कियान लेक्क पोर्रो मेंड मशिंगी ने  गुलय उड़ा वेसा कीसो मंतोड़। ओड़ डायबूर केस्सो मंतोड़ कि इद वेला ते इद पोड़या तिन्सो तेड़स्पा नू डिप्पा पेले जाज निज़्जम ओंड बीड़िया पिट्टे !
इद काली पिट्टे लेक्क इल्ला , इद बगवान मिंका पारयीता। सरलाल पेरसी मंज पेले जाज तद डायबुर बनेम आयानोंक आयन्ते।
निम पूत्ती बाले?भारत तद तोल्ल तद पेले हारलोव वैज्ञानिक जुलाई 1941  ई.
ते तेड़स्पी मत्तोर। दुनिया तग नेक्का उरगीने मिर्रानद पेले जाज लोखीड  जेट विमान 71  ब्लैकबर्ड उ । इद नेक्का उरगीने मिर्रानद पेले जाज उ।
भारत तग सोबब्ले मुन्ने अनुज्ञा पत्र , जे,आर.
डी.
टाटा तिंक एरो क्लब ऑफ इंडिया नू बर्मा फरवरी 1929 ते इत्तोड़। सरला ठकराल तिंक सोबब्ले मुन्ने भारत तद मुत्तेन्क पेले जाज़् डायबुर तद काम दोरकत्ता, इद अस्सुट 1000 घंटा तिंक नर्ग वेयलत्ता।
दाट तेड़ा पोइसपीतल!जोकातोड़ मिंका वेड़का ते करसाट। 1.
कागट आक तद पेले जाज माड़ाट मिंका उड़ाट कि बेनद जाज नरगे जुय्य दाता।2.
फ्लाई -डोन्ट फ्लाई' कर्सानद  :जोकातोड़ी ओंड समूहकीमुट मिंका ओयतून्क-ओयतून्क इटवा नालो इद बाकड़ा ता सर उड्डी पेले जाज ता लेक्क तेड़ाट। डेन[डोंगल]ओंड मूला ता निस्स मंज तेड़ानव नू तेड़वव सामानी नव पेद्दे केस्सो वातोर। ओर टेबल इंजो केतके जाजी किन नेल डिग्गी मंज कुद्दानद। बेनो ईले किया परवोर ओर डेन[डोंगल]आ अतोर।
-
﻿वाड़ाट गिनती सीकेम आयकल|
ओंड १        one 1                                               कलम ओंडोय मिन्दे....                                                        शब्द लिखा कीता नरगे....
रेंड २                                       two 2                       कलम नू स्याही....                                             वत्ता अस्सुट रेंड अत्ता   संगे....
मुंड ३                                                                               three                       3                      आइसक्रीम मुंड मिन्दे....                                                               तिन्ता जुली सीमा नू                            फरहीन....
नालु ४                                                                          Four                 4                            नालवुड़ खिलाड़ी मिन्देड़....                                                                                    कैली मंज कर्सन्तेड़ ....
एयंग ५                                                                       Five 5                               एय्यवुड़ जोकातोड़....                                              सोब्बे तोड़किन जीड़ाट ....
आरु६                                                                                Six 6                      रोई मंज आरु माड़ाक नित्ता..                                   केतीता कि निम बेस्सुट अड़कमा आड़ेम  आस....
सात ७                                                                    Seven 7                बीमुड़ विल तव सात रंग....                                    सोब्बे तोड़ संगे कैली मन्नुट....
आठ ८                                                                     Eight8                             आठ पक्का आक्टोपस तव....                                          उड़ी मंज दुनिया आका-बाका ....
नौ९                                                                  Nine 9                                  नौ माड़ाक कबुड़ ईता....                            हरा-भरा तासाट इद देश तिंक....
दस१०                                                                    Ten 10               वेड़ंज्क गुलय दस मिन्दे....                                                          प्रदूषण तिंक कम कीमुट....
﻿  जोका तोड़ी मन सर उड्डी नरगे बाता-बाता सामान मिन्दे|  वाड़ा नीकिन ओंड  तिन्सो दस एवना हिन्दी नू  अंग्रेजी ते सीकेम आयकल....
ओंड  १                                                One 1                             रेंड २                                                Two 2                                                 मुंड ३                                            Three 3                    नालु ४                                              Four 4                                                                     एयंग ५                                           Five 5
आरु६                                                                  Six  6    सात ७                                                               Seven 7   आठ ८                                                              Eight  ८8 नौ ९                                                                 Nine 9 दस १०                                                           Ten 10
ओंड पेत्ते तिंदानद मेहकानोंक वेयलो मत्ता। पेत्ते तिंक रांदा नग मोड़ीयतद ओंड पेस्सेल पेड़ेम दोरकत्ता।
पेत्ते तांक पेह्कुत्ता कोन्नी पेड़ेम नेक्का पूस मत्ता। तेदो। पेत्ते पेड़ेम तिंक गाडा कूड़सो  गाडा कूड़सो तन लोन ता ओत्ता। तानद लोन अग्गा तिन्सो नरगे जुय्य मत्ता।
अर तग नल तिन्सो एर वासो मत्ता। पेत्ते कुयेर इंजो आलसत्ता। पेत्ते बेले-बेले अद कुयेर तिंक वैता।
पेत्ते पेड़ेम तिंक पोइस अब्बड़ अत्तन्क अर तग तानकिन ओंड बलटी दोरकत्ता। पेत्ते पेड़ेम तिंक पोइस मंज बलटी तग तर उत्ता कोन्नी बिड़सी मंज अड़ता। अद मेन्डे तरउत्ता।  कोन्नी मेन्डे बिड़सी मंज अड़ता।
अग्गय तानकिन मेंड ओंड पेत्ते कैलता। रेंड अस्सो तमव पय्युरी मोईपिस्ता। माटा वेह्ता। अव बलटी ता सर उड्डी ऊड़हत्ता मिंका पेड़ेम तिंक तिवंगी मंज तम लोन ओत्ता।
अर तग ओंड मुत्ते तोग्ग एयसो मत्ता। कस्सुर तग अंज अड़समंज  पेत्ते नरगे जुय्य मिट्टता मेन्डे पेड़ेम ओंडा मिट्टता। पेत्ते तांक मेह्को मत्ता। मेन्डे तांक पोइस मंज अत्ता। तानद लोन नरगे जुय्य मत्ता।
अर तग ओंड नय गूड़यो मत्ता। पेत्ते नय दा पय्युर ता गरेट अत्तद ऊड़ी नय उरगीने तुमता। पेत्ते नरगे जुय्य मिट्टता। पेड़ेम नय दा पय्युर ता गरे मिट्टता।
पेत्ते एड़का ते नय दा मोस्सोर तग एवता। नय ओंडोय कोंडा ते पेत्ते तिंक ऊड़हत्ता। पेत्ते दाड़ तद पेड़ेम तिंक पोइस मंज मेन्डे लोन अत्ता। तानद लोन इंजे मिंका नरगे जुय्य मत्ता।
दुवते दुवाड़ तग ओंड कोर्र पिल्ला वेयलो मत्ता। अद नेल तग गुलय मुक्कुर ते कोह्को मत्ता। उब्बय तांक दाड़ तद पेड़ेम तोंदता। अद पेड़ेम तग कोह्कत्ता कोन्नी तानद देम्मा तपता।
कोर्र पिल्ला मेन्डे कोह्कत्ता। पेत्ते आलसता , पेड़ेम इंजे दोरको। अस्सुट तम यायो कोप्पे माड़ाम ता अड़गी केयता कुड़-कुड़-कुड़-कुड़। कोर्र पिल्ला आ मिर्रता। पेत्ते तनद पेड़ेम पोइस मेन्डे अत्ता। तानद लोन ... !
तानद लोन कोन्न इंजे गरे तोंदो मत्ता।
निम दाड़ तिंक एंसा परदीती बाले?इद पुस्तक तग पेत्ते तिंक ओंड मोड़ीयतद पेस्सेल पेड़ेम दोरकत्ता। मोड़ीयतद दाड़ जीवा तिंक मैदे नेल्ला मंता। मनल बेना मेंड दाड़ तिंक नास मंज मोड़सपा परदीकल। दाड़ तव पेड़ेक ने करसानद दूसरा-दूसरा दाड़ तव पेड़ेक ने अपुन जोकातव किन संग कर्सी मंज पुन्नुट। लोन तिन्सो दूसरा-दूसरा दाड़ तव पेड़ेक टेंडी मंज करसाट। राजमा,पेरमी,चना , पेस्सेली ,मटर चना नव पेड़ेक।ओयुतन कोंडा नग गिस्सीड़ तोह्स मंज ओनकिन इट्टी मंज पुंदानोंक केल्लाट। मिड़ लेक्को मन्नूट कि ओर बेस्क पेड़ेक एंसा परतोर।
विवान तम यायोन संग ओन्ड शास्त्रीय पाटा कार्यक्रम ता दायनोंक मैदे तियाड़ आसो मत्तोर। "दाह,दाह,"इंजो यायो केत्ता। विवान ता कूसी राधिका इद कार्यक्रम तग एंदानोंक अंजो मत्ता!
तम कूसी हाल ता दुवते ओड़किन कैलानोंक वत्ता। अद केत्ता, विवान, कार्यक्रम सुम्मड़ जेल मंज शुरू आता,निम लोपा वाती बाले?
नन निकिन बातय तोसीतन।"
विवान नू तम यायो कूसीन संग हाल ता लोपा अत्तोर। ओन्ड रूम ता दुवते मुव्वुड़ अस्सो नित्तोड़। विवान लोपा ऊड़ी मंज वेरियतोर।
इस्सोरव डोला मिंदे!
विवान ऊड़ी मंज पूसा कित्तोर ,"इव बाले कीतोड़ उ?
"कूसी केत्ता," डोला नग तिन्सो पाटा वाटा। वाड़ा नन निकिन पेद्देड़ केस्सीतन।"विवान उरगिने आंगिलतोर," यायो ऊड़ा, बेस्सोर बीड़ियद डब्बा!
"यायो कवता।
कूसी पारो-पारो केत्ता, डब्बा अय्यो इद हारमोनियम उ,हारमोनियम तव पाटा नेल्ला तव, बेकेट गाल वाता आ नेकीता!
सा,रे,ग,म,प,ध,नी,सा।"
"मेन्डे तेंक केत्तीतोड़ तबला,तबला बेस्सुट मेंड जोड़ी ते मंता,अरके मेयनम मिंका मंता,बीड़ियद तबला रोड्डा कइ दा,चूडलद तबला तिन्दा कइ दा मंता,धा धिन धिन धा, धा धिन धिन धा।"
"वाड़ाट इंजे सितारा ऊड़ीकल ,लाटूम पापे मेन्डे गुम्मोड़ ईना मंता, इग्गा सात तार मंता,मनद सितारा देश विदेश नेक्का सोबा ते मिंदे।"
" वेद्दूड़ तग ऊदके सुर्र लेंग पेइतीता,ओसोड़ कृष्ण भगवान तद सोबा तद बाजी,वेड़ंज़्की ने तेनग पाटा पेसपीनद,बे मेंड तेंक अरके ओतके आता।"
" तेनग लेंग नेक्का नेल्ला मंता,पुत्ती बो?
निम बेग्गा ऊड़ी मत्ती इद बाजी?
"विवान पारो-पारो केत्तोर, " कूसीन पेंडुल तग ,शहनाई पेंसी मत्तोर,यायो नू कूसी कवता।
कूसी केत्ता, "दाटू, इंजे कार्यक्रम शुरू आता।"मंच तग गुलय डोला एवस मत्ता उ। ऊड़ानोड़ अपुन-अपुन पोड़िया आंपतोड़।
गुलय हाल तग पाटा के निन्डी मत्ता।
पाटा नू डोला पेंसानोड़ लाइन ते कुद्दी मत्तोड़    सितारा -पंडित रविशंकर,अनुष्का शंकर, जार्ज हैरिसन हारमोनियम - आर.
के.
बीजापुर शहनाई - उस्ताद बिस्मिल्लाह खान तबला - जाकिर हुसैन बाँसुरी - देवप्रिया नू सुचिस्मिता चटर्जी फ्लूट सिस्टर्स
नायद बल्ला मायत्ता।               नाकिन बेग्गै दोरको।
नन ,मार दा पेरके  ऊड़ह्त्तन।      कोन्नी अग्गा इल्वा मत्ता।
नन पोर्रो तरी ऊड़ह्त्तन।     नाकिन इद अग्गा मेंड दोरको।
नन कटुल अड़गी  ऊड़ह्त्तन। कोन्नी इग्गा मेंड इल्वा मत्ता।
नन कटुल अड़गी  ऊड़ह्त्तन। कोन्नी इग्गा मेंड इल्वा मत्ता।
नन पेट्टी तग मेहकत्तन।     कोन्नी अग्गा मेंड इल्वा मत्ता।
नन पेट्टी तग मेहकत्तन।     कोन्नी अग्गा मेंड इल्वा मत्ता।
नन पोर्रो मेहकत्तन,नेल उड़ह्त्तन। ई उड़ह्त्तन, आ उड़ह्त्तन।
नन पोर्रो मेहकत्तन,नेल ऊड़ह्त्तन। ई उड़ह्त्तन, आ ऊड़ह्त्तन।
इग्गा इल्ला!अग्गा इल्ला!बेग्गा इल्ला। बेग्गा इल्ला।
इग्गा इल्ला!अग्गा इल्ला!बेग्गा इल्ला। बेग्गा इल्ला।
नन नरकोम तेदतन | नन नायव कोंडा उम्मीस्तन | यायो तोंदवा मत्ता| "यायो,यायो!उब्बय वाड़ा|"
यायो आकेट केत्तीता , " हो पापा,तेदा |कइक-पय्युर नोरमु|"
उब्बय-उब्बय एर मीतन नायद सोक्का केरदीतन |नाकिन उब्बय दायनद मिन्दे| "यायो, ना माटा केंजा|"
"हो,हो!नन वायन्तेना,"  यायो समझा कीता|" नाकिन पाल अट्टा नद मिन्दे| मेन्डे नन वातना|"
नन तल्ला ईड़सीतन | सोक्का तद बिल्ला वाटितन| नन एकदम तिय्याड़ अत्तन| "यायो,उब्बय कीमु|"
यायो नानोन्क सोक्का उक्कीता|  नानोन्क तिय्यड़ कीता| नरकोम-नरकोम बेस्सोर काम मंता| मत्त नन उब्बय दातना!
"यायो नाकिन गोमाड़ आयन्ते|" नन नायद डब्बा नू बेग पेहकीतना| एरपुक मिन्का केरदीतन|"इंजे दाट,दाटु |यायो उब्बय कीमु|"
"हो,हो  नन वायन्तेना| मुन्ने नानो नव केल्क माड़ीतना | नाकिन पाँच मिनट मेन्डे कावलू |  मेन्डे मनल दायकला|"
नाकिन इंजे दायनदु | नन नित्तोना| नाकिन केया वहातन्ते| नानो इस्कूल् ता अत्ता| नू नन इंजे आयना इग्गाय मिन्देना!
"अत्ता, अत्ता| इदु एर ततानद मिन्दे |"  यायोंक काली बातै-बातै काम मंता | "यायो,उब्बय कीमु|इंजे नन नित्तोना|"
इंजे दाउ इंजे,इंजे|" यायोन कइकिन पोइस नन तिवंगा पोइपिस्तन|"ये पापा,बत्ती बंद कीतल अल्ला|"
इंजे मम आटीना वत्तोम|         यायो अर तग एटे वाटीता|          "दा, पापा दा!"
इंजे नन वेड़कतन|यायो ना               नाकिन राजा केस्स करंगन्ते|               मेन्डे नन इस्कूल् दायंतेन!
बोडे,मोल्लोड़ नू सिटकल मुंड अस्सो करसो मत्ता। माड़ाम तिन्सो मरका अड़ता- टप। लेंग केंजी मंज बोडे पारीयता। मोल्लोड़ लंगी मंज मिर्रता। सिटकल माड़ाम तग तरता।
एमूल नू एटे डेम्मी नग एर मीसो मत्ता। इव मरका ता गरे अत्ता। मत्ती अव मरका तिंक उड़ो। मरका नेले मत्ता। कुम्मा गोरोल वत्ता। तांक मरका मनते मत्ता, मरका तित्ता। टेक्का नेले मत्ता।
उप्पे बोंगा तिन्सो पेइत्ता। अद टेक्का तिंक तिवंगी मंज बोंगा तग ओयनोंक आयन्ते।  अस्सुटे कून्जे केयता।  उप्पे लंगी मंज बोंगा तग मिर्रता। टेक्का अग्गाय मत्ता। दिनम तेरो अत्ता। टेक्का अग्गाय मत्ता।
बाको टेक्का तिंक कस्सुत्ता।  मेका टेक्का अल्वानोंक आसुत्ता। काकर बरे ता कोर तग कुद्दी मंज तान केव्की नव पुड़्क तिंजो मत्ता। बालो तन वल्ला तिन्सो नेल डिगता।  टेक्का अग्गाय मत्ता।
गोंसे पोदला नग तिन्सो माड़को मत्ता। अद गरे वत्ता मिंका टेक्का तिंक नाका पोइपिस्ता। डुव नू डड्डा डुव एरवी नग एर उंदानोंक अंजो मत्ता। अव टेक्का तिंक उड़हत्ता मिंका अत्ता।
गाल वत्ता। टेक्का तग दुम वासो मत्ता। वस्ता आकी टेक्का तिंक मिसता। मेन्डे ओंड दिना मोय्योल वत्ता। मोय्योल इड़रान्ते गड़गड़गड़ ।
मुस्सुड़ वाया पोइपिस्ता।  मोल्लोड़,सिटकल, एमूल, एटे,कोवे,एड़्ज,बाको,माड़ाक,बरे,काकर सोब्बे तव नांदता।  कोयला, डुव- डड्डा डुव सोब्बे तव नांदो मत्ता। मेन्डे टेक्का मिंका।
मोय्योल तद  इड़रानद  गड़गड़गड़ केंजी मंज ऐन नू चिंघाड़ा  डेम्मी नग तिन्सो दुवते पेइता। ऐन तनद सोंटा ते माड़ाम तिंक मेलता। आकीन लेक्क मंदानव केरया पिट्टे बगवान ता पारीयता। टेका तव आकी नद छाता मुस्सी गोग्गोड़ वत्ता। आक तग दुमिस कुद्दी मत्ता। गोग्गोड़ टेक्का तिंक कोहकुत्ता।  आक मेयलित्ता नू दुमिस नेल अड़ता। अद उब्बय ऐन तव काल्की नग वत्ता।
ओंड दिना टेक्का तग तिन्सो पोदला पेइत्ता। बोडे,मोल्लोड़ नू सिटकल उड़हत्ता, पोदला मंडुल रंग तद मत्ता।
मेका तिंक उड़ी पोदला वेरीयता| डुव नू डड्डा डुव तिंक उड़ी मेका मिर्रता। सिटकल ओंड दिना उड़हत्ता,पोदला  आकी रंग तद आस मत्ता।  निम बता आलसन्ती  कि मुन्ने बाले आता?
मालिनी ओंड  चूडलद लोन तग तम परिवार ता नोड़ संग मंता।  अद नौ वड़सा तद अत्ता।
ताना दादल शंकर तानकिन रेंड वड़सा बीड़ियोर। तम काकन मर नू मैयड़ गणेश नू नंदिनी मिंका अग्गा संगे मंतोम। गणेश मालिनीन्क मुंड वड़सा चूडलोरु। नालु वड़सा अत्तद नंदिनी ओस्सय चूडला मिन्दे।
ओंड दिना मालिनी किन यायो तानकिन गोट्क मेयतानोंक मैदे  दायानोंक केत्तीता। मालिनी अल्लम आस गोटकीना दाता। तम यायो तानकिन इस्सोर नेल्ला तद काम इत्ता।
बीड़ियद लक्ष्मी पेद्देड़ तद गोड उ।  गंगा ताना चूडला। पद्मा सोब्बे तवकिन बीड़ियद गोड उ। नू कावेरी तानद पिल्ला,नेक्का चूडलद उ।
" मालू मम मिंका वायन्तेमा!"
गणेश नू नंदिनी आंगिलता। " ना पेरके-पेरके दाटु।  ई-आ मिर्रमाटु।"मालिनी उरगीने केत्तीता। " नेंड नन पुत्तन्ना।"
मालिनी सोब्बे गोटकी किन अर तोसो-तोसो बटिना पक्काल ओता। अद जामा मेंड ओंडा उड़ो। " ए!
नेक्का नेल्ला तद पुंगर उ। नंदिनी केत्तीता। "नन कोन्न इवीने ओंड सोबा तद नेड़ेम कासीतन।"
नन मेंड नेड़ेम कासीतन!
"गणेश केत्तोर। ईले केस्स रेंड अस्सो पिल्ला मिर्रा पोइपिस्ता। अस्सुट गुलय गोट्क नेल्ला रे मेयो मत्ता। गिव-गिव गाल वायंते।
नरगे जेल मंज गणेश,शंकर नू नंदिनीन्क मेहको-मेहको अग्गा वातोर। मालिनी उरगीने ओनद पेद्देड़ तिंक आंगलीता। तानद लेंग केंजी मंज गणेश मिर्रान लेक्क वातोर। मति नंदिनी बेग्गा मिन्दे?
अद बे मेंड तोंदों।
"उड़ाट काल्की नव गोंजी!
"मालिनी नांद तद मंडुल तग विग तव गोंजी किन तोतीता। " दाटु, इव गोंजी किन जाडा ओयकल," शंकर केत्तोर। "मति इव कोन्न नरगे मिन्दे उ!
"गणेश केत्तोर। अल्लेट केल्लाट नाड़ेनाड़ेल तद बेना माड़ाम डेंग मिन्दे?
"नायद चूडला मिन्दे," गणेश केत्तोर। "नायद काल तद गोंज इस्सोर बीड़िया मिन्दे।"मालिनी तनद काल तिंक मुन्ने वाटीता।
"नायद मालिनी नदिन्क बीड़िया मिन्दे," शंकर केत्तोर। "नू नंदिनी नव नियव्वी किन मिंका चूडला मिन्दे बो गणेश?मालिनी पुसा कित्ता। वेड़ सोब्बे तोड़ ओस्सय चूडला गोंजी किन जाडा ओतोड़।
"हेय, अग्गा मिन्दे नंदिनी!गड तग, पुस-पुस्सा गूड़ीयता।"गणेश तानकिन तेतानोंक मैदे कुतला कीतोर। नंदिनी दद रेली तेदीता।
शंकर तेंक उड़ी कवदीतोर। मालिनी मिंका कवदीता। गणेश कवदीतोर। नू नंदिनी लंगी-लंगी कवदीता।
डुव गुप्पा तद राजल मत्ता|ओंड दिना तांक शहड़ तोर राजल तोंदतोर|राजल ऐन तग रोई मंज कुद्दी मत्तोर|डुव आलसत्ता,नन मिंका कुद्दीतन|
अद गुप्पा तद ऐन तिंक करंगत्ता| डुव ऐन तिंक मन तद माटा केत्ता|ऐन वेरीयता|अद केत्ता,|" महाराज शहड़ तोन राजानद नकल कियानद नेल्ला मनो|"
डुव केंजो|अद ऐन तग कुद्दता कोन्नी राजन लेक्क माटा बेग्गा!
अद मेंड वत्ता| अद राजन लेक्क हौदा माड़ित्ता|हौदा ऐन तद मोरकुल तग वाटित्ता |डुव लंगी मंज अग्गा कुद्दत्ता|
कोन्नी ऐन दायना अस्सुट हौदा अड़त्ता|अद नेल्ला तोहवा मत्तद मत्ता|हौदा कोम्मा तग अंज अड़त्ता |अद पल वेड़ंगत्ता|
डुव डेम ईना अड़त्ता |डुव बेस्सुट मेंड ऐन तग कुद्दो| अद केत्ता," काल दे ताका नद सोबले नेल्ला|"
बाबो सोनान्क मैदे वेर्की नद  मोट्टोल मा माड़ा पोइपिस्तोर| "नन मेन्ड माड़ीतन,"सोनल केत्ता|
बाबो आरा ते कोयदा पोइपिस्तोर| " नन मेन्ड कोयदीतन," सोनल कइ आहता |  " येय निम् मुन्ने नेल्ला उड़ा अल्ला," बाबो केत्तोर|
बाबो चक्का वाटानोंक पोइपिस्तोर|"नन मेंड कूट कोट्टीतन ," सोनल मुटिया तेहता |" हो-हो, मुन्ने निम् नेल्ला उड़ा अला," बाबो केत्तोर|
गाड़ी  तिय्यड़ अत्ता| बाबो जोता तोहासियंतेर| "मत्ती नन पेंसिल नु जोता तद रील बेग्गा वाटीत्तना?
"बाबो मेहको मिन्देर| बाबो तिप्पल आसो मत्तोर| सोनल कवसो मत्ता," नन मेहकी तस्सीतन?"
सोनल बाबो नद ओंड केवदा पेरकेट पेंसिल तेंडता,मेंडे मेंड ओंड केवदा पेरकेट रील|
नन निकिन नेल्ला उड़ो मत्तन," सोनल केत्ता|
"निज्जम सोना !
निम् नाकिन नेक्काय तोड़ अत्तीन," बाबो सोनांक नेल्ला रे केत्तोर|
ओंड दीना धोत नू  पुलपेंट मुंडा अत्ता। धोत पुलपेंट ता पोर्रो मेंडे पुलपेंट धोत ता पोर्रो नेक्काय केत्ता। धोत केत्ता, नायद डाका नेक्का बीड़ियद मिन्दे। पुलपेंट केत्ता, अदेन नीकिन बीड़ियोड़-मुयत्तोड़ नेक्का ऊड़सीतोड़।
नाकिन ऊड़ा, सोब्बे नेता लोड़ नाकिने केर्स मंज भाषण ईतोड़। धोत केत्ता, पानोड़े इल्वा निम मंदा परवी। माटा-माटा ते के नेक्कय मुंडा अत्ता।
रेंड अस्सो वेह्ता केत्तानोंक मैंदे साररपंची एवता, सारपंच रेंडीन्क अस्सो नेक्का मुंडा कित्तोर। मीड़ बाड़ मुंडा आतीड़ू। मीड़ इड़वुड़ अस्सो ओंडोय नूल दे बनेम अत्तीड़ू।
मियग इस्सोरे अंतर  मंता कि , धोत तिंक पेरकेट तोह्तीतोड़ मेंडे पुलपेंट तिंक मुन्नेट तोह्तीतोड़। इड़वुड़ अस्सो केंजतीड़ बाले ?रेंड अस्सो संगे मंदानद आलसत्ता।
ओंड ऐन एर उंदानोंक दायंते |
रेंड लोट्टबट्टी एर उंदानोंक दायंते|
मुंड बर्रे नू नालु पिट्टे मेंड एर उंदा दायंते|
एयंग लुप्पी नू रान पदी एर दा पक्काल दायंते|
सात ज़ेबरा एर दा पक्काल मिर्रन्ते|
आट पंडे नू नौ कीके एर तग ईनता करसन्ते |
ओंड डुव आंगलीता|तांक मेंड एर उंदानद |डुव तिंक बेनो वेरियीतो ?
ओंड ऐन डुव दा संग एर उंता
पूनद नवेला इन्गिन रेल शेड तग एवतद उड़ी अग्गा नित्तव पांता इन्गिनी तांक नेक्का नेल्ला इन्जो केत्ता।  मेंडे अव केता कि," निम् पूना-पूना पोड़या वेयलीती। कोन्नी इन्गिन तिंक पूना पोड़या वेयलानोंक मन इल्वामत्ता ,अद कोन्न वेरयी मत्ता, वेरंगिन अद चुडुलद  आस मत्ता!
तानद रेलवे शेड विड्सी दायनद केन्ने मेंड मन इल्वा मत्ता। बट्टी नग गोट्क केयत्के अद वेरयीनोर। दूसरा इन्गिनीन संग मंदानोंक तांक नेक्का वेड़का वेनोर।  नैक बुह्सो-बुह्सो ताना अत्के अद वेरयीनोर मेंडे तानद मन बेगै मिंजानोंक आयनोर। कोन्नी अद बेग्गा मिन्जिता, नु शेड तग बेस्सुट आयना मंदा परदीता?
देश गुलय वेयलित्तद  मुय्यतद इन्गिन उड़हत्ता कि इद पूनद इन्गिन बेले वेरयी-वेरयी मत्ता?
अद केत्ता कि पूनद इन्गिन अव गोट्किन नु नयकिन बेस्सोर बीड़िया मिन्दे।  मत्ती पूनद इन्गिन नम्मो। अद केत्ता," इव सोब्बे कोन्न बेस्सोर लावी ने मिन्दे ऊ।  नन वेर्रोन बेके अनोन। " निम् वेर्रोने बेग्गा मिन्दी, इन्गिन चला कियानोर कोन्न नी संगे मिन्देरु," मुय्यतद इन्गिन केत्ता।
इन्गिन गाड़ी ता गार्ड मिंका पुंज मत्ता। ओर उड़ानोंक नेल्ला मत्तोर मेंडे गाड़ी दायना अस्सुट जाबड झंडा तोतानोर। इन्गिन आलसता कि वर चुड्लोर मानेय नायद बाता दड़म कीतोर। चला कियानोंक मिंका पुंज मत्ता।
उब्बय अद दिनम वत्ता। इन्गिन तिंक तोल्ल दम शेड तिन्सो दुवते तत्तोड़। इन्गिन तिंक सागर ता गरे  तमिलनाडु तिन्सो अंज मंज देश ता दूसरा पक्का हिमालय तव मेट्टा नाले जम्मू एवना लाटुम अर दायनद मत्ता।  इन्गिन चलाकियानोर बाबु बेसके बट्टन्नी नु चाबी तिड़तोर। इन्गिन पटरी नग मिर्रा पोइपिस्ता, मत्ती अद नेक्काय वेरयी मत्ता।
"ऊ...," पूनद इन्गिन वेरंगिन मैदे तुमता।  मत्त मीड़ पुत्त्तीड़ बाले अत्ता?
ओंड पेत्ते इन्गिन तिन्सो पेइत्ता। साड़ो तिन्जो-तिन्जो आदो रामे पिट्टे रोद्द पोइस पारीयता।  इन्गिन अब्बड़ अंजो मत्ता, लैट तव तार मुंडे नग कुद्दतव काकारी, इल पिट्टे,मेंडे नरगे पिट्टे वेरंगिन पारयी मंज मिर्रत्ता । इन्गिन कवता की इव सोब्बे तव नाकिन उड़ी मंज वेरयी मत्ता। इन्गिन दायानद उड़ी भूम वाड़को मत्ता।
उब्बय इन्गिन तम लोन तिन्सो जुय्य वास मत्ता।  अद ओंड कोंदा तिंक उड़हत्ता। कोंदा पटरी तग पट्टी मंज नम्मेल वेट्टो मत्ता।  इन्गिन वेरीयता  नु वेरंगिन मैदे अद अद उरगीने तुमता। मेंडे कोंदा तन जीवा तीन एहतानोंक मैदे तोका तेसमिर्रता।
इन्गिन तिंक विश्वास अत्ता की इस्सोर बीड़िया नु लावी नव जीव मिंका ट=तान संग वेरयीता!
इन्गिन इंजे आलस्ता की इंजे अद बाता तिंक मिंका वेरयो।  डुव........ बाता तिंक मिंका वेरयो। पुत्ती अब्बड़ बाले अता?
ओंड  बोंगा वत्ता, ताना आले दायानद मत्ता। बोंगा तग ईकड़ मत्ता। इन्गिन चला कियानोर बाता आलसवा नालो आदो बटन अदमित्तोर मेंडे लाइट  पोत्ता। इन्गिन तुमता," उम्मा ... नन लोपा अनोन ..। " मत्ती तानद तुमानद ओंड बीड़ियद लेंग आस पेइत्ता।  तानद बीड़ियद लाइट तद वेस ते बोंगा तद ईकड़  मिर्रत्ता।
इन्गिन बोंगा तिन्सो दुवते पेइस  आय इन्जो केत्ता। मिंका ओंड लाटुम लेंग कित्ता ऊ.....। " इंजे इन्गिन तद वेर्रे मिर्री मत्ता नु तांक बाता ता संग वेरया वावा मत्ता।
इंजे पूनद इन्गिन नेक्का वेड़का ते पट्टे, पुन्गा, गुप्पा नु मेट्टा  किन वैस मंज मिर्री-मिर्री दाता।  नड़मा -नड़मा अद वेड़का ते लेंग पेस्पो दाता नु सोब्बे तव किन पटरी तिन्सो जुय्य मंदानोंक केत्तीता।  निम् इद इन्गिन तद रेलगाड़ी तग कुद्दती बाले?
ओह!
येय
नन ओंड डुवु | निम् पुत्ती बाले डुव बेले मन्ता?
केत्तीतन?
केत्तीतन |
डुव नेक्काय लावी नद              मन्ता |
अद नेक्काय उर्गीने मिर्रीता|
डुव नेक्काय मेत्त-मेत्ता मन्ता|
मेंडे ,मेंडे , ने....क्काय ....
वेरियवद मन्ता | डुव बेस्सुट मेन्ड  वेरियवदे मन्ता | डुव बाता तिंक मेंड वेरयो ...
..  वेरयो ...
आंगलीता!
नन इंजे वत्तन | नेल्ला मन !
येय !
येय, अय्यो !
येय, अय्यो !
!
चट्टाक!
ओ हो!
अय्यो,अय्यो!
गुर्र!
येय !
येय ,अय्यो!
अय्यो!
नन कीवोन !
नायद पेद्देड़ मेरी उ।  इद पोड़या तग नन मंतना।
पूना दिनम वत्ता। इंजे वियत्ता.
इतके गिसड़ी उक्का नद वेला एवता।
मुल्ल गिसड़ी उक्कान्ते।  सोब्बे तोड़व कइक  साबोन  बोयूल अत्ता।
अंसीना जमा अत्तद साबोन बोयूल तग बीमुड़ विल बनेम आयन्ते।
ग्रेस काको तनव सोक्का उक्कान्ते। बाड़ कि नाड़ तानकिन क्लिनिक तग केरदानद मिन्दे।
जौना काको अद दुप्पोड़ तिंक ओड़न्ते। अदिन्क तम बापी  कोट्टीस् मत्ता। तेनद नूल तद रंग जौना काको नद लोन ता लेक्क मिन्दे।
फातिमा काको नरगे तुवल्ली ओड़हत्ता। अद इवकिन तन तल्ला तग तोहातीता नू इवी नग तिन्सो नेल्ला तद गब वाता।
जाकिर काका नव ऑटो चला कियाना अस्सुट केरदानव सोक्का दुवते  वसन्ते ।  ओर उक्क तव सोक्का नग बिल्ला कोट्टन्तेर।
गीत काको नग सूती साड़ी गाल दे ऊयल ऊँगन्ते। पिट्टे तमव रेक्का कायतन लेक्क तोंदंते।
जोसफ काकल कोन्न नरगे मोजा  उक्कि तासतोर।  नरका तद चौकीदारी ता अस्सुट इव ओनव काल्कीकिन कासपी तासीता।
ना तमुर डेविड नू नन, मायव इस्कूल् सोक्का उक्कान्तेम । मम जेबी तग  अत्तद स्याही नू कालर तग टुंडतद चाक तिंक नोकी-नोकी उक्कन्तेम।
नाड़ मायव सोक्का मेन्डे गंडेल आता। कूणि इंजे कोन्न गुलय वेडता उ।
मम ओंड डब्बा पाड़हत्तोम अग्गा तिन्सो पेइत्ता गप्पू गोला!
गप्पू गोला तद देल्लम जोता,तानग तिन्सो पेइत्ता  सौ ऊँटी!सौ ऊँटी नग तिन्सो ओंड सोबा तद, अदे गुलय नासा कित्ता!
फारसी पोड़ेम आयनोंक सिडनी अत्ता अग्गा तिन्सो इडली चटनी तत्ता!
चटनी तिन्ज मंज डेर्क कित्ता गुलय ऊँटी दुखम अड़ता!
नेल्ला अत्तन्क सवारी कित्ता अर तग कैली मंज तरता ओंड सुपारी
तरत्तद सुपारी तिंक कोय्ये गित्ता तानग तिन्सो पेइत्ता नरगे पिंड!
नरगे पिंड तिंक लपशी तग कालहत्ता तानग तिन्सो पेइत्ता नरगे लाला बक्शी!
लाला बक्शी तव मीसका नय दा तोका लेक्क मिन्दे!
मीसका मड़पी मंत्रम विड़सत्ता लाला बक्शी गुर्राम मिड़ंदत्ता
गुर्राम अत्ता बीड़ियद मवाली गड तिन्ता, मुंडाड़ कीता!
मिड़ियम तिन्ज मंज आंगीलता कस्सुम  लेंज ता भूम तग एवता
फुग्गा गाल तग मत्ता,तानग नरगे बोंगा मत्ता!
ओंड बोंगा तग एयर पोर्ट मत्ता,ओंडी नग स्टेशन देहरादून मत्ता!
अग्गा तिन्सो दिल्ली  तद मेल तिंक पोइत्ता रेल दा पोर्रो गुर्राम पट्टी मत्ता!
गाड़ी वड़नेरा  एवता पय रेल तग वेह्कुक दोरकत्ता!
अद वेह्कुम तद कुस्सीड़ अट्टता दिल्ली एव्स मंज सोब्बे तव तित्ता!
पोड़्द अत्ता,महाराज कून्जे तेदता |
तेदो वानके पिटी कियानोंक मिर्रत्ता|
पिटी कीस डोडा तद थाली वाटता |
नड नरका मीटिंग करंगता|
मीटिंग माड़ी मंज पाटा शुरू अत्ता|
पोड़्द पेइत्ता,पट पोड़या पोइत्ता|  सपना वायनोंक पोइपिस्ता|
नाकिन तिन्नंग केल्क मनते मिन्दे।
नाकिन इंड्री केल्क मनते मिन्दे।
नाकिन गुनरोलद तोका मनते मिन्दे।
नाकिन तिन्नंग तद तोका मनते मिन्दे।
नाकिन गुनरोलद सीड़ी मनते मिन्दे।
नाकिन तिन्नंग तद सीड़ी मनते मिन्दे।नाकिन मेट्टा ता पोर्रो  दायनद तिन्नंग तद रोट मनते मिन्दे।
नाकिन मेट्टा तिंक सरउड्डा नद रोट मनते मिन्दे।
नन बेस्सुट मेंड तिन्नंग लकीरी  तिवंगीतन..
नन बेस्सुट मेंड गुनरोलव लकीरी तिवंगीतन..
नाकिन गुनरोलद चकली कावल?
ओ, नाकिन मिंका ईमुट!
तिन्नंग तद कि गुनरोलद ?
तिन्नंग तद अयी कि गुनरोलद अयी , बाले अय्यो.... माकिन रेंड अस्सो  चकली नेल्ला मंता।
अनम तव पेड़ेक ओंड दिना इतिहास तिंक पोइस मुंडड़ अत्ता। मुने गोह्क बीडिया लेन्ग ते केत्ता पोइसपित्ता, नारून नाकिन अक्केर तिंक पुंज 11  हजार वड़सा मुन्ने  उरस्का  नद पोइसपित्तोर। तेना मुन्ने नन बेग्गय मेण्ड मोड़यो मत्तन।हिंदुस्तानी उपमहाद्वीप तग नायव पेड़ेक मेहरगढ़ तग दोरकीता। इव पेड़ेक कम से कम सात हजार वड़सा मुन्ने तव बेने। नन सोब्बे अन्नम तिंक मुन्ने  तोना।
नूका नव पेड़ेक  इतके वंजी नू  गोह्कि नद माटा माड़ो वानके अद  केत्ता पोइसपिसत्ता, नन मुन्नेट के मंदानोन हिंदुस्तानी अन्नम तोना।नायव मुन्ने तव पेड़ेक उत्तर प्रदेश तग कोल्डिहवा नू महागड़ा तग दोरकत्ता। इव पेड़ेक सात हजार वड़सा कम तव अय्यो। दाड़  तद पाड़ी मत्ता। पेरमी दाड़ केत्ता नूका ती, निम वेरोन हिंदुस्तानी अन्नम तोन अयविन। मम मेंड अमेरिका वमेरिका तिन्सो  वावोम। मायव पानतव पेड़ेक हिंदुस्तान तगय  मिंदे। गुफराकाल, बुर्ज़होम कश्मीर तग मंदानद चिरांद बिहार तग मिंदे।
निधील नू गोलू अन्नम तद इद मुंडड़ तिन्क केंजो मत्ता। इड़वुड कयली मंज अन्नम  तिंक  डब्बा नग वाटी मुस्सीतोड़।अस्सुट अवि  नद पानतद पोड़सा तग कागट तग पेद्देड़  लिखा कीस डब्बा नग पोर्रो टुन्डसित्ता। निधीन मन तग ओंड माटा मेंडे मेंडे वासो मत्ता अन्नम तिंक  मुन्ने मिंका कोन्न  नारून मत्ता। मुन्ने बाता तिन्दानोर?
अद तनद माटा तिंक गोलून केत्ता। गोलू केत्तोर, भूम कमय कीवा अस्सुट नारून मावांगी किन अवकी मंज तिन्दानोर।
पण्डी पुंगा, पेड़ेक , पोदला आकी नू गड़बाक सोब्बे  जमा कियानोर। नारून अन्नम उरसकानद काम नेंड तिन्ड़ कम से कम बारह हजार वड़सा मुन्ने  किया पोइसपित्त।इद अन्नम , पोर्रो  मुंडा आसो मता, ईद मून्नेट के मता, कोन्नीइव मोड़ीयता पय नारून ऊड़ा वेसा कीवा मत्ता। बेले माल तिंक  पोड़पा पोइसपिसत्ता  आलके पोदला किन मिंका कालम एवता पय पोड़पा पोइसपिसत्ता। अस्सुट गुप्पा तग पट्टे कीस मंज अग्गा अन्नम उरसका पोइसपित्ता।
इद एबी ऊ|
एबी नग ओंड पुत्रम पिल्ला मिन्दे|
एबी तन पुत्रम पिल्ला तिंक नेक्काय जीवा कीता|
कोन्नी नेंड,तानद पुत्रम पिल्ला दोरको आयन्ते| अदेन मैदे एबी अल्लम अत्ता|
अद लोन ता लोपा उड़ानोंक दाता|
अद रांदा नग उड़ीता|
﻿ मेन्डे डोडा तिन्दा नद बाकड़ा तग उड़ीता|
अद पट्टन बाकड़ा तग उड़ीता|
अद दुवते उड़ीता|
" नायद पुत्रम पिल्ला बेग्गा मिन्दे?
अद वेर्रकड़ तिंक पुसा कीता|
"म्याऊँ," वेर्रकड़ केत्तीता|
﻿नायद पुत्रम पिल्ला बेग्गा मिन्दे?
अद गोगोड़ तिंक पुसा कीता|
﻿"कोकेरेटो " गोगोड़  केत्तीता|
﻿नायद पुत्रम बेग्गा मिन्दे?
अद नय दिंक पुसा कीता|
﻿"भौं-भौं,"नय  केत्तीता|
ओंड रोटी|
उप्पे रोटी तिंक उड़हत्ता |
उप्पे आल्सता  तिन्तन ?
इल्लोक लोन ओतन?
जोता ते तोहत्ता मिंका तिवंगत्ता |               रोटी मेयलो|
चुड्डुर तित्ता, मन वत्ता|
मेन्डे चुड्डुर तित्ता|
चुड्डुर-चुड्डुर केस्स इस्सोर                   तित्ता कि पोट्टा..
नरकोम-नरकोम साड़ो मेहकानोंक,  पिट्टे पारयंते बगवान तग उब्बय केल्लाट बेद्द पोइत्ता नेल्ला तद पुड्य तनद पय्युरतग!
रंग-रंग तव गूगे पारयंते पाटा पारो नेल्ला तोंदन्ते तांक मेहकाट बेद्द पूना मिन्दे ओंडोय रंग ते रंग आस मिन्दे!
समूह तग कवसो-कवसो पतंग पारयंतेवेड़का-वेड़का ते वेयलंते  मत्ती अवीनग तिन्सो आदो दूसरा रंग ते तोंदन्ते जामा निम् मेंड एड़का ते उड़ा!
बीड़ियद नु चुडलद चौकोर डब्बा  इदिन लेक्के सोब्बे मिन्दे  ओंड गुप्पा चुडून अलग ते मिन्दे  अद बेग्गा मिंजता अग्गा की इग्गा?
जाबुड़ आकी नग माड़काट !
इद बीड़ियद, पांतद माड़ाम तिंक  उड़ाट |रंग तद पाल पेइत्तद  ओंड कोम्मा  मेहकाट जामा नेल्ला रे |
बगवान तग जाज पारयंते ओंड तिनंग लक्कीर पेरके विड़संते मत्ती अग्गा तिन्सो ओंड अलग ते मिन्दे  इद वंको तोका माड़न्ते |
रोद्द पोइस पिट्टे लाइन ते कुद्दी मिन्दे  उड़ाट जामा बेले टोट्टे मोइसपी मिन्दे !मत्ती अवीनग तिन्सो ओंड कोट्टो मंदानोंक आता| बेद्दु , बाड़  कोट्टो मंदानोंक आता?
मोय्योल पोत्तन्ते , नीला बगवान ता मुन्ने गेह्स | अवीनग तिन्सो ओंडोय मोय्योल मुस्सुड़  तत्त्तानोंक आता,बाता मेंड आलसवा नालो|
ओंडोय लाटुम दिनम अत्ता इंजे ईकड़ आया पोइपिस्ता  अस्सुट-अस्सुट| बुंडा तव गुलय बत्ती नग ईकड़ मिन्दे मेहकाट तांक बेद्द कोट्टो   पोर्द ता  लेक्क   पोत्तन्ते   |
पोड़्द  पेइत्के गूड़यीता बबला नु सेता अस्सुट मनता बेस्सुट ईकड़ आता| बाता मेहका परदीता अव इकड़ ते ?
नरका उल्टा वेडंगी मिन्दे  , इद बाता माटा अत्ता|
अंतरिक्ष तग नरगे ग्रह मिन्दे अवीनग पोत्ता नद डेड़ा  मिन्दे |मेहकाट,अवीनग तिन्सो ओंड निराला मिन्दे बाड़कि ताना सरउड्डी ओंड अड़स मिन्दे|
इद बबलू नद इस्कूल्!
राजू केत्तोर," वायनद आयतावाड़ ते कोन्न पंडुम आयन्ते। वेड़का वैतीता। "
नंदू केत्तोर," वेड़का कोन्न बबलू नद डाका  ऊड़ानग वाता। ओर चुड्लोर पेकल मल दा लेक्क एन्दीतोर।"
रेंड मेडम मुत्ते तमाक-तमाक वेहसो मत्ता। " बबलू मल दद डाका नेक्का नेल्ला करीयत्तोर। ओनद डाका [डांस] ऊड़ीनोंक वेड़का वैतीता। "
बबलून यायो-बाबोड़   तमाक-तमाक वेहसो   मत्तोड़।  "आयतावाड़ ते   कोन्न बबलू नद मल   तद डाका [डांस]ऊड़ानोंक दोरकीता। "
पंडुम तद दिनम वत्ता। एंदा बट सजा कित्तद मत्ता। मुल्ल ऊड़ानोंक मैदे कुर्सी नग कुद्दी मत्ता। मल तव रेक्का वाटी बबलूंक मल बना कीसित्तोड़। गुरजीड़ ओनकिन एंदानोंक मैदे इशारा कित्तोड़।
बबलू केत्तोर, " नन एंदोन। ना जोकातोड़ , नानो- दादालोड़ , बाबो -यायोसोब्बे बबलू नद डाका[डांस] ऊड़ीतोड़। नन एंदोना। नन कोन्न ओड़ संगे बबलू नद डाका  ऊड़ीतन।"
गुरुजीड़ केत्तोड़," निम बबलूनी।  निम एन्दोक अस्सोन बाता ऊड़ीती?
निम पैया वीडियो फिल्म तग डाका ऊड़ा"" बाता मिंका अय्यी,नन कोन्न सोब्बे तोड़ संग इंजे ऊड़ीतन," बबलू अल्लम अत्तोर।
ओय्यतुर गुरजी ओंड बीड़ियद दर्पण मंच ता ओंड पक्का वाटित्तोर।
बबलू निम एंदा नू नियद डाका तिंक दर्पण तग ऊड़ा।  ईले निम नू मम ओंडोय संग नियद एंदानद ऊड़ीकल।"
बबलू मल दा लेक्क एंदत्तोर।  सोब्बे तोड़ ओना मैदे ताली पेंसतोड़।
चुड्डुलद  ऐन पिल्ला मेट्टा लेक्क मेंदुल अत्ता |
केव्क बेले?
पंखा लेक्के !
मुन्ने वेड़ंगत्ता लाटूम  सोंटा|
तोका बेस्सोर चूडला !
नन बेनोन?
नन ओंड पेड़े तोना|
नाकिन नेल दा अड़गी अदमित्तोड़|                                                                                                             नायग तिन्सो                                                                                        मड्डा नू कोम्मा                                                                                        पेइतस् वत्ता |
मेन्डे आकी बीड़िया अत्ता|
नायव नरगे आकी पेइत्ता| मेन्डे नन पोदला तों अत्तन|
जम-जम नन पेरसा पोइपिस्तन|
बेस्के वड़सान पेरके नन               ओंड  माड़ाम तोन अत्तन|
नायग पंडी आदता|निम तिन्ती बाले?
नन ओंड सेव पंडतो नोना                       नाकिन तिन्ज बाले कीती?
नायद पेड़ेम टेंडी मंज    भूम तग वीतीमु|  मेन्डे नन माड़ाम आतन|
"अम्माची!
अम्माची!
नेंड नाड़ेल तद बर्फ़ी बनेम आया परदीता बाले?
नेक्काय तिंदा वहत्ता!"
सूरज तम बापीन्क केत्तोर।
" ही ही ही बनेम आया परदीता। मत्ती इद काम कियानोंक नीकिन तोड़ आया वैतीता। तोड़ आती?"
"ओह-ओह!
इंजे वेड़का वैतीता!"
" निम ना माटा केंजती?
"सूरज नेक्का वेड़कतोर। " केंजती" अम्माची केत्ता।
मनल नेल्ला पंड तद बीड़ियद नाड़ेल कोइदीकला। पूत्ती बो?बेना-बेना वस्ता बो अवे आड़तीकला।... इव तल्ला तग बा अड़वो !
सय !डेम!"
"अल्ले इंजे नाड़ेल तद तोल्का टेन्डीकल ...."                    "चिरर्र!
झीं!भट्ट!किर्रर्र!
सूरज तद पोट्टा तग कुड़गुड़-कुड़गुड़ अत्ता," कुड़गुड़-कुड़गुड़।"                         अम्माची लंगी-लंगी कवता।
"मेन्डे मम तेनद                                                       तोल्का  ऊयतीतोम ईले!"
खटस!
मेन्डे इंजे कोपराकस मशीन ते तेन्क चूडला-चूडला गोंदा कीतोम.. ईले!
" इव चूडला-चूडला गोंदा किन शक्कर नू गुलय सामान कल्पी मंज काड़य तग वाटीतोम ईले....   " बेस्सोर नेल्ला गब वायन्ते  तेनग तिन्सो, अम्माची!"
"इंजे तेंक इद बटकी तग तोस्सी मंज विड़पीकल ... .. मेन्डे गोंगा आयना  नू  किड़ंगना  केपा वैतीता....
पापा!"
" इंजे तेंक चूडला-चूडला             गोंदा कियाकल...."
"नेक्का जोव!
मायद नाड़ेल तद बर्फ़ी तिय्यड़ अत्ता!
मेन्डे नाकानोंक मैदे पय्युर तग                                                               वाया पोइपिस्ता।
आयदमी  के मशीनी उ    बाता मेंड काम तिंक उब्बय कियानोंक मैदे मनकिन तोड़ आयनव किन मशीन इंजो केत्तीतोड़| मनल मनद आयदम  मशीन केत्ता परदीतल-1.
ओड़कल  तग तरानद 2.
तूँजानद मशीन 3.
चक्का  तद नड़मा
4.
गुल्ली मशीन 5.
गरारी मशीन 6.
पेंच मशीन निम सूरज नू  अम्माची नाड़ेल तद बर्फ़ी बना किया नग इस्तेमाल कित्तव गुलय मशीनी किन पूत्ती बाले?
(मनकिन जवाब ईया नद गुलय कोशिश कितके आता। इद नेक्का जरूरी मिन्दे)
बंटिंक गुगे किन संग कर्सानोंक वेड़का वैतीता |
मेन्डे पिट्टे किन संग मिंका|
ओनकिन कागट आक तद ओडा ता संग कर्सानोंक मेंड वेड़का वैतीता |
ओनकिन उस्को तव कुटी माड़ानोंक  वेड़का वैतीता |
बंटी  कर्सी मंज लोन  एवता पै                        यायो कइक-पय्युर नोरदिनोंक केत्तीता|                             कोन्नी अद केंजो |
"नाकिन साबोन नेल्ला मनो !"
अद तुम्मीता |
ओंड नरका अद सपना अत्ता| पुड़क तानव  उस्को तव कुटी किन सरउडता  मिंका अवीन संग मुंडा आयन्ते |
पुड़्क बंटिन पेरके-पेरके वाता |              अद जीवा तिंक एहातानोंक  मैदे मिर्रीता नू आँगलीता ,                      एहाटु .. एहाटु !"
﻿अस्सुट साबोन राजा बबलील बेकेट मत अग्गा वाता|                     "बंटी,वेरीयमा,"राजल केत्तीतोर |           " पुड़कीकिन पुड़ा!"
साबोन राजल तन बोय्युल तिंक केत्तीता |
साबोन बोय्युल उब्बय पुड़की किन पूड़ीता |
नेंड-नाड़ बंटिंक एर मियानोंक वेड़ का वैतीता |  अद पल्क नोरदीता मिंका बोय्युल-बोय्युल कीस एर मीता |
यायो!
अद माड़ा तग कूद्द तद पिट्टे तिंक करंगा!
यायो!
पिट्टे तिंक मन गरे करंगानोंक मैदे पेड़ेक एस्सा!
यायो!
उड़ा पिट्टे पेड़ेक बेले तिन्ता!
यायो!उड़ा पिट्टे बगवान तग तिन्सो नेल    बेले डिगीता !
यायो!उड़ा पिट्टे नेल बेले ताकीता!
यायो!पिट्टे तिंक एर उंदा वाहता     बेने|तान मैदे चूडडुर एर तोस्सीमु!
यायो !इद पिट्टे बेस्सोर नेल्ला मिन्दे!
यायो!पिट्टे तद नेल्ला ता पाटा केंजा!
यायो!पिट्टे तद नेल्ला तद डाका उड़ा!
यायो!नन पिट्टे ता संग करसीतन!
यायो अल्ले जोता ने पिट्टे ता मैदे               ऊयल माड़ीकल|
यायो!पिट्टे तिंक एरपुक इल्ला उ !
दाह  तेंक एरपुक ई कला|
यो!
पिट्टे तिंक गिसड़ी इल्ला उ | दाह तेना मैदे                 गिसड़ीकोट्टीकला |या
यायो!
पिट्टे ना जोका तद अत्ता|
यायो!इद पिट्टे तिंक मनग मंदानोंक              केल्ला|
पों-पों कीसो बस वाता।
नेक्का धूम तेतीता।
बेनो के सोब्बेतोड़किन करंगीतोर।
आम्बो बे ओता मत्ती।
आदो मुल्ल डिग्गीता।
आदो मुल्ल तरीता।
बस मेन्डे धूम तेतीता।
पों-पों कीसो मिर्रीता।
यायो नद छुट्टी तद दिनम मत्ता | अद पुस्तक पोड़ेम आसो मत्ता| अनिल अद मेंड छुट्टी मत्ता, ओर बातै कियानोंक आसो मत्तोर | ओर यायोन संग केत्तोर ,"अद नीला डब्बा तग बाता मिन्दे , नाकिन जामा तोहा |" यायो केत्ता," पैय्या उड़ीती |"
अनिल कुर्सी ता पोर्रो ओन्ड स्टूल वाटत्तोर मिंका तरत्तोर नीला डब्बा टेन्डा नोंक मैदे|यायो ओनकिन मुंडा कीसो केत्ता," अय्यो , ईले कीमा !
गुलय पोर्रो वाटतव डब्बा मन पोर्रो  अड़दीता !"
अनिल तिन्क नेक्का अल्लम पेइत्ता | ओर तम यायोन संग मेंड नेक्का अल्लम अत्तोर |
यायो ओनकिन बोड़या कीसो केत्ता," दह आटीनग तिन्सो नि मैदे बातै तत्तीकल |"
अनिल आटी ना अत्ता पै मेंड नेक्का अल्लाते मत्तोर|ओर ओन्ड डब्बा काया उड़ी मंज केत्तोर," नाकिन अद कावल |""अय्यो, गुलय डब्बा काया नेल अड़दीता!"
दुकानदार केत्तोर |
नाकिन अद कावल !
"अनिल केत्तोर|दुकानदार केत्तोर, " इल्ला , अद अय्यो , इद अस्सीमु |
नाकिन अद अस्सानद  अय्यो!"
अनिल समुसा नद दिब्बा तिन्सो ओन्ड समुसा तिवंगा  पोइपिस्तोर , अय्यो  ना तमुनी गुलय सामान नेल अड़दीता |"
"नाकिन  अद कावल "| अनिल उरगीने तिवंगत्तोर |इंजे अनिल नेक्का अल्लाते मत्तोर|"अय्यो पापा ,नन निकिन नेल्लो तव पूंगा किन कइ वाटा केत्ता परवोन !
पूंगा वस्सीता ,"पूंगा नद केत्ता
इंजे कोन्न अनिल गय्य तद  पिल्ला  लेक्क उरगीने केया पोइपिस्तोर |
यायो उरगीने केत्ता," नाकिन अद कावल्लु !
अद गुड्डुम रंग तद  |"अनिल ओंडोयदेब्बा केया मगतोर|" अय्यो, यायो अद अय्यो !"
अनिल केत्तोर |
इद भूरा रंग तद अस्सीकला !"
अनिल केत्तोर | अनिल नेक्का जीवा कीसो अगा तव  पुतरम पिलन दिब्बा तिन्सो भूरा रंग तद पुतरम पेहकत्तोर |नन निकिन नेक्का अल्लम मिंदेन यायो !गुलय पुतरम पिल्ला किन नेल आड़सीती ना !"
यायो कवत्ता अनिल मेंड कवत्तोंर |इजे ओर चुड्डुर मेंड अल्लम अयवा मत्तोर }
नेक्का पानता माटा, म्यांमार तग अनवरथ पेद्देड़ तोर राजल राज कीसो मत्तोर। ओर नेल्ला जीवा कीसो मत्तोर। ओर भगवान बुद्ध ता पगोडा कियानोंक आसो मत्तोर। पगोडा ओन्ड जात तद मंदिर तिन्क केत्तीतोड़। पगोडा ता मैदे पोड़या मेहकानोंक तनद पांडे ऐन तिन्क आए विड़सित्तोर। " इद ऐन बेग्गा अंज नित्तीता अद पोड़या  तग पगोडा माड़ीकल!
'राजल तन दरबारीड़ किन केत्तोर।
पांडे ऐन मेट्टा ता मुक्की नग अंज नित्ता। भगवान बुद्ध तद मंदिर इग्गाय माड़ाट!"
राजल केत्तोर।
उब्बय पगोडा तद डेंग बगवान तग एवसो मत्ता। राजल भगवान तद तल्ला ऊड़ानोंक तनद तल्ला पोर्रो कित्तोर। भगवान तद मुकुट तल्ला  तिन्सो कोंजी मंज नेल अड़ता। सोब्बे तोड़ वेरियतोड़। दरबारीड़ मुकुट पेहकी मंज राजांक इत्तोड़।
राजांक  दिनाल पगोडा तद पूजा कियानद मत्ता। ओर ऊड़तोर की पगोडा तद अर कोन्न नेक्का पोर्रो मिंदे अग्गा तल्ला तेस ऊड़ानोंक आता। कोन्नी ताना पोर्रो  ऊड़त्के कस्सुम नेल अड़दानोंक आता।
राजांक आलसुड़ पोइत्ता। ओनद उसकड़ मिर्रता।  पगोडा तिन्क ऊड़ानोंक बेस्सोर मुल्ल वाता मत्ती । पगोडा तद पोर्रो पक्का ऊड़त्के कस्सुम नेल अड़दानोंक आता।
मेंड ओन्ड दिना नरकोम राजल पगोडा बना कित्तानोड़ कारीगर इंक करंगतोर मिंका पगोडा मुन्ने एर टंकी माड़ा केत्तोर।
मेंड ओन्ड दिना राजल पगोडा तद पूजा ता मैदे अत्तोर मिंका पोर्रो ऊड़वानालो  एर तग ऊड़तोर। ओनकिन एर तग पगोडा तद फोटो तोंदता। अग्गाय ओनद पूजा अत्ता। राजल नेक्का वेड़कतोर। इंजे ओर गुलय पगोडा तिन्क ऊड़ा परदीतोर। इंजे ऑनद तल्ला तिन्सो मुकुट अड़दानद वेर्रे इल्ला।
बाले कीतन?
ओह!
नायद तल्ला कासता?
बाले कीतन?
बाले कीतन?
नेक्का एद्दी ने नायद मेंदुल तग एर कम अत्ता|                      नन डोल्लीतन|
बाले कीतन?
नायद मेंदुल पर्क-पर्क आयन्ते|
ओह!
ईलके मतके नन ओंड दिना डोल्लीतना|
बाता केत्तन?
नन मेंड नी लेक्क ब्रेडपकोड़ा तिन्ज मंज लाव पोइतीतन|
नन इद दोय तिंक बाले कीतन?
पोड़्द तद इद कामका ते नायद मेंदुल कड़वंते|
नन बर्फ तद गोंदा तिन्तन?
नेक्काय एर उंतन|
नायद पय्युर तग गिस्सीड़ तोहातीतन ?
कोन्नी इद नायद दवै अय्यो| निम नाकी पूत्ती बाले?
नन भूम ता नोना |
नायद दुक्काम तित्के-उत्के नेल्ला अय्यो?
मेन्डे वै?
सिरीफ़!मिड़ नेक्काय पोदला-माड़ाक वाटाट| नन मेन्डे मुन्ने लेक्के पूई मंतन|      केस्स मंज भूम कवत्ता|
पोड़्द अत्ता,महाराज कून्जे तेदता |
तेदो वानके पिटी कियानोंक मिर्रत्ता|
पिटी कीस डोडा तद थाली वाटता |
नड नरका मीटिंग करंगता|
मीटिंग माड़ी मंज पाटा शुरू अत्ता|
पोड़्द पेइत्ता,पट पोड़या पोइत्ता|  सपना वायनोंक पोइपिस्ता|
नन नार तद अर दाले शहड़ दायंतेन|यायो ना संग मिन्दे नू नन अर तग कर्सन्तेन|रोट गुलय आए मिन्दे अदेन वेड़का वैतंते|
शहड़ नेंगानद अर तग नरगे गाड़ी मिन्दे!मिर्राट-मिर्राट|
बाबो गाड़ी पोइस वायन्तेर| मम जमने दातोम|
नन कोन्न गाड़ी ते लोन दायन्तेन |निम मिंका वाड़ा|
बाबो अंज मत्तोर शहड़ तिन्सो दुवते [जुय]  अदेन मैदे यायोंक रोली-पोलिंक एर मीता वैतीता |
यायो साबोन तदायनोंक अत्ता पै  रोली-पोली एर पोह्त्तोर |
यायो गिसड़ी तदायनोंक अत्ता पै  रोली-पोली लंगी कर्सा पोइपिस्तोर |
यायो पोइतानोंक अत्ता पै रोली-पोली ई -आ  मिर्रा पोइपिस्तोर |
यायो अल्लम अत्तँक  रोली-पोली बुर्रा पोइपिस्तोर |
यायो  सोक्का केर्सपीनद उड़ी रोली-पोली कवदा पोइपिस्तोर|
यायो डोडा तीतानद उड़ी रोली-पोली कर पोइत्ता -कर पोइत्ता आंगला पोइपिस्तोर |
अक्को -काको वत्तद उड़ी रोली-पोली बुर्रा पोइपिस्तोर |
ईकाड़ आसोड़े रोली-पोली अयवी मंज कटुल तग गुड़यीतोर |
भीमारामू धोबी ना गधा मिन्दे| तान नेक्केउस्कड़ वाता| अदेन तान मुंडड़ दोरकिता|
ओंडदिना गरे लोन तद गोड गौरी पूसा कित्ता, “भीमा निम इस्सोर आल्सुड़ते बाड़ मिन्दी?”भीमा गधा केत्ता, “नाकिन नेक्के उस्कड़ वाता|निम नाकिन तेसीती?” “ओ, तेसीतन” गौरी केत्ता|  मेंड ओंड दिना गौरी “भू....भू.... केयो मत्ता| कोन्नीभीमा गधा गुड़ियो मत्ता|
मुल्फेटभीमा गधा कुय्येर तिन्सो वत्ता| मोती नयअगे वत्ता| “मोती नाकिन नेक्के उस्कड़ वाता| निम नाकिनतेसीती?” “ओ, तेसीतन” मोती केत्ता| मेंड ओंड दिना मोती नय “भौं...भौं...” बुहसो मत्ता| कोन्नी भीमा गधा गुड़ियो मत्ता|
अंटीनमुल्फेट भीमा गधा चीनू कोर्र दा संग कइल्लता|  “चीनू नियद लेंगते कोन्न सोब्बे तोड़ दिनाल नरकोम तेदीतोड़|  निम नाकिन तेसीती?” “ओ, तेसीतन” चीनू केत्ता| मेंड ओंड दिना नरकोम चीनू कोर्र “कोकरे टो...कोकरे टो...” कीसो उरगिने कूसता|कोन्नी भीमा गधा गुड़ियो मत्ता|
मुल्फेटभीमा गधा कालू काकर तिन कार-कार कियानद उड़ता | “दादा काकर, निम नाकिन नरकोम तेसीती?” “ओ, तेसीतन” कालू काकर केत्ता|मेंड ओंड दिना नरकोम कालू काकर, “कार...कार...” किसुत्ता कोन्नी भीमा गधा गुड़ियोमत्ता|
इंजे कोन्नी भीमा गधा अल्सुड़ ते मत्ता|  मेंड ओंड दिना नरकोम ओंड वीस तान मोस्सोर तग कुद्ता|“ए...ए...एच्छी!” इले आसो भीमा गधा ना उस्कड़ मिर्र्ता|
“ऐ..नन बेले तेदतना?”“नन तेसित्तना,”  वीस केत्ता|“निज्ज़म!
नाकिन निम दिनाल तेसीती?”“ओ, तेसीतन|”इंजे भीमा गधा नेक्के वेड़क्ता |
रोहन तेदी मंज कस्सुम तमद नय जिमीण संग करसो मत्तोर। "कर्सवा के बातय कितके आता इमो?
"तम नानो रियल केत्ता। "अल्ले तेदा, पर्कल कीम!
"भौं भौं!
"नन पर्कल कीवोना!
जिमील मेंड कोन्न पर्कल कीवो!
"जानवर पर्कल कीवोक बाले अत्ता, अव मेंड तम पल्की किन एड़का कीता उ। कोन्नी मन लेक्क कीवो उ पुड़्क[किटाणु]वामाकी इंजो पल्की किन नेल्ला तासानद। ?
""किटाणु नेक्का चूडला मंता उ। अव मनकिन तोंदों। निम नेल्ला रे पर्कल कीवोक अस्सोन अव पय्युर तग मंता मिंका तिप्पल किया पोइसपीता उ। "उफ़!"
"निज़्जम!
अदेन मनकिन मन पल्की किन नेल्ला ऊड़ा वेसा कितके आता। दिनल नरकोम नू मूल्पेट रेंड दम पर्कल कियानद नेल्ला!"
अस्सुट यायो आंगीलता," नाश्ता वेयता!""
कोन्नी नाश्ता कीवाके मेंड बातय कितके नेल्ला," रियल केत्ता!"
अपुन तव कइक नोरत्के आता!
"भौं भौं !
मत्ती जिमी कोन्न बेस्सुट कइ नोरवो!
"रियल कवसो-कवसो केत्ता,"पापा अद तन कइकी ने तिन्नो!मनल कोन्न मन कइकी ने के तिन्तल इम्मो। अदेन मैदे  मनकिन डोडा तिन्वा के साबोन ते कइ नोरत्के आता, अस्सुट कइकी नग किट-किट किटाणु मनो उ।"" मन कइ की नग मेंड किटाणु मंता बाले?
""किटाणु बेग्गा मिंका मंता उ!
"भौं भौं! "
अअअआ.. छछछी!
रियल तन पय्युर तग कइ वाटी तुमता। आले कियानद अय्यो!मा गुरुजी केत्तीतोर की तुमाना अस्सुट कइ वाटवा नालो डंडा वाटी तुमा नद !"
रोहन केत्तोर। "बाड़?
"बाड़ की मनल कइ वाटी तुमके किटाणु मन कइकी टुंडी  मंता, तुम्मी मंज कइ नोरवोक  अस्सोन मन उस्सुल ता संग पेइत्तव किटाणु मनकिन दुखाम आड़तीता1"
रोहन इस्सोर केत्तानोंर मत्तोर कि रियल तुमतव कइकी ने ओनकिन पोइत्ता!
रोहन तिंक पूड़ो-पूड़ो रियल केत्ता, जीड़  ऊड़ा नी पेरके किट-किट किटाणु टुंडता!
"रोहन उस्तोर,"तूह!
"भौं भौं
पैय्या रियल रोहन तिंक नेल्ला कइ नोरदानोंक कारता। नियव कइकी किन एर दे नाहा मिंका नल बंद कीम। मेन्डे चुड्डुन साबोन नियद कइ तग वाटा मिंका गुलय वेड़ंज़्की नग ओका। अरके गिनती लेक्को मन्नू। बीस अत्ता पेरके कइकी किन नेल्ला नोर्स मंज वसपा!
"कोन्नी इस्सोर जेल आयना?इद कोन्न नरगे मिन्दे!""
पूत्ती बो नन बेले की तना?
"रोहन कवतोर।
वेड इड़वुड़ अस्सो कर्सी मंज लोन वत्ता पै रियल रोहन तिंक केत्ता,"मुन्ने  बातय कियानद मनकिन उ ... !
"यायो अल्लम आस केत्ता, " जामा करस्के आता?
""अय्यो, एर मित्के आता!""
यायो,निम पूत्ती बो किटाणु गुलय पोड़िया नग मंता ए?
मनल अवकिन ऊड़ा परवल मत्ती अव मन मेंदुल तग नू गिसड़ी नग टुंडी मंता उ!
""अदेन मैदे मनकिन दिनल एर मित्के आता .. "".. नू ईले कीस अवकिन जीड़के आता!"
एर बेले मियानद नन केत्तीतन। मुन्ने मेंदुल तग एर तोस्सा!"
यायो केत्ता। मेन्डे गुलय मेंदुल तग साबोन ओका!
"यायो साबोन ओकाना अस्सुट रियल नू रोहन तिंक कुत्तला कियान लेक्क आसो मत्ता। वेड ही ही ही कीस कवदा पोइपिसतोड़। " इंजे एर तोस्साट मिंका साबोन बोय्युल नोरमुट!""
इंजे सकसका मंदानद तुवल ते उमसाट!""
इंजे सकसका अत्तीड़!
"भौं भौं!"
इंजे जिमी नद पाड़ मिन्दे!"
"वेसोड़ केंजीतीड़?"
बाबो पुसा कित्तोर।
"ताना मुन्ने मनकिन बातय कितके आता!"
रियल एड़का कीस केत्ता। "सोब्बे सामान तिंक पेटो-पेटो वाटाट!
"रोहन तिंक अहा वासो मत्ता।" मनकिन इद मेंड कितके आता?
""पूत्ती बो अंटीन नीकिन गेंद दोरकवा मत्ता?सामान तिंक नेल्ला वाटके अक्केर अड़ता पै उब्बय दोरकीता!""
मेन्डे मनद लोन मिंका सकसका मंता!
""मीड़ इड़वुड़ अस्सो नेक्का होशियार मिंदीड़!
"बाबो केत्तोर।  "इंजे गूड़ीया नद वेला एवता। दाटु!""बाबो!
कोन्नी ताना मुन्ने माकिन बातय कियानद उ!
"रोहन तिंक तना तिवंगी मंज रियल केत्ता।
" मनद जादुई तरीका ते किट किट किटाणु किन मापीकल !"
रोहन तम नानोन माटा किन केंजतोर। जामा मंज तम यायोंक नू बाबोन्क ओन्ड लेंग वत्ता। बाबो केत्तोर- पलकी नग ब्रश कितके ईलके लेंग वाता। निज़्जम नेल्ला तद तरकीब उ!"
यायो केत्ता। भौं भौं !रोहन नू रियन्क अपुन एड़का अपुन तासानोंक नेक्का वेड़का वैतीता।
किट किट किटाणु किन जीड़ानोंक मैदे नन पलकी किन नोरदीतन !किट किट किटाणु एर मियाना अस्सुट साबोन ओके के मायीता। किट किट किटाणु सामान तग मिंका मंता। अदेन सामान इटता पेरके साबोन कइ नोरत्के नेल्ला। इंजे निम मेंड ईलके ओन्ड पाटा/कविता पारा।
नन टिमीना।  इद ना जोकातद पेपेल।
नाकिन पेपेन्क अल्लम कियानोंक नेक्का वेड़का वैतीता। नन तानकिन  केत्तीतान " नन नीकिन नेल्ला मिन्देन। तानकिन इद ओप्वा मंता।
नन तांक केत्तीतन ," उड़ा , नायद मोस्सोर। "जवाब ते अद केत्तीता," भऊ। " ईले केतके तानद मेंड मोस्सोर।
" उड़ा नायव केव्कु ," नन केत्तीतन। जवाब ते अद केत्तीता , "भऊ। "  ईले केतके तानव मिंका केव्के।
नन केत्तीतन ," उड़ा, नायव कोंडा। " जवाब ते अद केतीता , ' भऊ। " ईले केतके तानव मेंड कोंडा।
नन केत्तीतन ," उड़ा, नन ना काल्कीने एंदा परदीतन। "जवाब ते अद केत्तीता ," भऊ , भऊ ,भऊ , भऊ। " ईले केतके मेंड  तानद एंदानद।
नन केत्तीतन , "उड़ा, नायद वंजेर।"जवाब ते केतीता," भऊ।" ईले केतके तानद मेंड वंजेर मिन्दे।
नन केतीतन , "नन आलसा परदीतन "जवाब ते अद केतित्ता, " भऊऊऊ। "ईले केतके अद ना लेक्क मेंड जादा आलसा परदीतन।
नन केत्तीतन ," उड़ा, नायव कइक। "जवाब ते अद केत्तीता ," गुर्रर्रर्र .. । " नू मिड़ंदी मंज तानद चुड्डुलद तोका तोतीता।  ईले केतके  तानग तोका मिन्दे नायग इल्ला!
नाकिन पेपेल नेक्का नेल्ला। नू अद मेंड नाकिन जीवा कीता।
कोंडा,         कइक            मोस्सोर              काल्क             वंजेर           केव्क
ओन्ड दिना मा दादो नाकिन नू ना तमुन्क पैसा इत्तोर। "अन्नूट!
पुस्तक्की अस्सी ताड़ाट," ओर केत्तोर। मम नेक्का वेड़कतोम । माकिन पोड़ेम आयनद नेक्का मन मिंदे।
मम इंजे दातोम  बाले ?
कि पय्या दातोमा?मम नेंड दातोम बाले?
कि नाड़ दातोमा?मम आलसतोम कि इंजे दातोम।
मनकिन बीड़ियद आटीना अत्केआता  बाले ?
कि चूडलद दुकान ता अत्के आता?मनकिन बेनोनय संग अत्के आता बाले?
कि वेर्रोने अत्के आता?मम आलसतोम कि मम इड़वूमे चूडलद दुकान ता दातोम।
पुस्तक्की नद चूडलद दुकान माकिन मन वाता। इद दुकान चूडला मिन्दे कोन्नी इग्गा नरगे पुस्तक्की मिन्दे। दुकान तोर माकिन पुत्तोर उ। ओर बेस्सुट मेंड माकिन सैता कीतोर उ।
मनकिन नरगे चित्रा मंदानव  पुस्तक्की अस्सके नेल्ला मंता बाले?मनकिन नरगे वेसोड़ी मंदानव पुस्तक्की अस्सके मंता बाले?मनल चूडलद पुस्तक अस्सीताल बाले?
मम आलसा परवोम। दुकान  तोर माकिन उड़ी कवतोर।" नूनी-पापा, ना संग वाड़ाट," ओर केत्तोर। इव पुस्तक्की  नग मावंगीन पोर्रो  लीका कित्तद मिन्दे। पिट्टेन पोर्रो मिन्दे। पोर्रो तद लाड़्य ता पोर्रो मिंका मिन्दे। मीकिन बेना कावल उ ,  ओयमुट।"
नन आदो पुस्तक्की पोइत्तन। ना तमुर आदो पुस्तक्की पोइत्तोर।  नन नेल कुद्दतन। ओर ,कुर्सी तग कुद्दतोर। मेन्डे मम इड़वुम अस्सो करयो अत्तोम, करयो अत्तोम मेन्डे करयो अत्तोम।
अग्गा बेस्सोर अय्क मत्ता!
बेकेट मेंड बातय लेंग वावो। ओंड घंटा अत्ता। रेंड घंटा अत्ता। निज़्जम मम पुत्तोम कि बेना पुस्तक अस्सके आता।
दुकान तोर माकिन उड़ी कवतोर। नन ओंड बीड़ियद पुस्तक अस्सतन तानग नरगे वेसोड़ी मत्ता।  ना तमुर ओंड बीड़ियद पूडटक अस्सतोर तानग नरगे चित्रा मत्ता। मम मिर्री मंज दादो नग एवतोम। ओनद कटुल तग लंगी मंज कुद्दतोम।  ओर तन गरे कुद्दीस्तोर। मम करयो  मत्तोम, करयो मत्तोम, करयो मत्तोम....
"ला-ला,ला ला,ला.... "
" इद इग्गा तिन्सो मिन्दे बाले?"
"इद अद पोड़या तिन्सो मिन्दे  बाले?"
"इद कोन्न अग्गा तिन्सो मिन्दे!"
"ला-ला ला ,ला-ला,ला...".
"इद बगवान तिन्सो मिन्दे      बाले?"
" इद माड़ाम तिन्सो मिन्दे      बाले?"
"इद कोन्न पोदला नग           तिन्सो मिन्दे!"
"ला-ला ला,ला,ला,ला, ला .... "
"इद गुड्डुम मिन्दे   बाले?"
"इद पांडे मिन्दे बाले?"
"इद कोन्न एर्रा मिन्दे!"
"ला-ला ला,ला,ला,ला, ला .... "
"इद प्रार्थना मिन्दे बाले?"
"इद कविता मिन्दे बाले?"
"इद कोन्न पाटा मिन्दे!"
"इद कुम्मागोरोल कि बाले?"
"इद रामे कि बाले?"
" इद कोन्न .... "
"ला-ला ला,ला,ला,ला, ला .... "
" इद कोन्न गधा उ|" " इद कोन्न गधा उ!"
" इद कोन्न गधा उ!"
"ओ!ओ!
पारो मन्नुट!"
ओंड दम लोन ता लोपा ओंड उप्पे नेंगता।  तांक मुन्ने बापी उड़हत्ता। अद उरगीने सोफ़ा तग लंगता मिंका आंगीलता,"उप्पे!
"गुलय तकिया रेल अड़ता।
बाबो कइक उरंगी मंज खिड़की तग तरो-तरो केत्तोर," बेग्गा मिन्दे?
"ओर गुलय पर्दा एलपिसतोर। यायो उरगीने केत्ता," अग्गा!"
नू टेबल तग तरता। गुलय थाली नेल अड़ता।
मिथुन वेर्रकड़ तिंक केत्तोर," तांक पोइम।"वेर्रकड़ उप्पे तिंक उड़ी कटुल अड़गी मिंजता!मिथुन आंगीलतोर,"उप्पे!"
नू अद वेर्रकड़ ता संग मिर्रता।
" नन पूड़ीतन तेंक," यायो वेरयवा नालो केत्ता। अद कस्सुर टेंडी मंज उप्पे तिंक मेहका पोइपिस्ता।  अस्सुट बाबो आंगीलतोर,"उप्पे!नी पेरके !
"उप्पे तोंदों वानके यायो कटुल अड़गी मिंजता!
बापी कटुल तिन्सो नेल डिग्गी केत्ता," नन पुत्तन कि बाले कियानद!
"नू अद पेपर तिंक मड़पत्ता मिंका ई- आ मेहका पोइपिस्ता।
" उप्पे, अग्गा नी रोड्डा कइ दा पक्का!"
बाबो खिड़की मेन्डे पोर्रो तरो-तरो आंगीलतोर। बापी उप्पे तिंक उड़ी मंज कटुल अड़गी अंज मिंजता। बाबो ओयोंग केत्तोर,"इंजे बाले कीतन?"
ओर खिड़की तग मेन्डे पोर्रो तरा परवा मत्तोर। उप्पे ओनकिन उड़वा के ओर नेल डिग्गतोर, ओर कटुल अड़गी नेंगतोर।
" लोन ता लोपा उप्पे!"
सोब्बे तोड़ ओंडोय दम आंगीलतोड़। रोद्दी ने चूडलद तेदता। कोंडा तुरस्को-तुरस्को अद दरी तग कुद्दता। हे तानद तकिया तग अद बाता मत्ता?
तानव रेंड कोंडा,नालु काल्क मेन्डे ओंड तोका मत्ता। "उप्पे!"
कइक पेंसो-पेंसो चूडलद केत्ता। चूडलद उप्पे तिंक उड़हत्ता मेन्डे उप्पे मिर्रता। चूडलद ताना पेरके मिर्रता!
सोफ़ा तग लंगो-लंगो, खिड़की तरी मंज टेबल पोर्रो तरता मिंका बदिया तित्ता....
.. पर्दान नड़माट, थालीन पोर्रोट अड़स्-अड़स् कस्सुम दुवते!
आलू माटी-आलू ,माटी,कुनबा पालू,बीड़िया आलू माटी,पिलपिला आलू आंटी, बीड़िया कचालू'पिकनी तग पिल्ला करसो मत्ता। अव आलू माटी नद चिप्स तिंक महेश गुरुजीना इत्ता,' इव गुरुजी।' आलू माटी नद वेसोड़ केंजीती?गुरुजी केत्तोर। ओ गुरुजी!
'सोब्बे पिल्ला कवता। ' आलू माटी गुलय दुनिया तग तिन्तोड़। आठ हजार मुन्ने तिन्सो आलू माटी उर्सका पोइपिसतोड़। दक्षिण अमेरिका तग पेरू-बोलीविया ता टिटिकाक कुयेर मिन्दे, अग्गय मुन्ने  आलू माटी उरसकी मत्तोड़
अग्गा तद इंका सभ्यता तग तेंक 'मामा जाथा 'इतके पेरसानद यायो इंजो केन्नोड़। 1536 ते स्पेनी बेबार तेंक स्पेन तत्तोर । अग्गा तिन्सो आलू माटी यूरोप नू गुलय दुनिया तग एवता। आलू माटी नेक्का चीन,भारत नू रूस तग पुट्टीता। भारत तग उत्तर प्रदेश,पश्चिम बंगाल नू बिहार तग नरगे आलू माटी पुट्टीता। गुरुजी आलू माटी नद वेसोड़ तिंक नेल्ला रे केत्तोर। 'मामा जाथा'बेस्सोर नेल्ला तद पेद्देड़ उ। केस्स मंज पिल्ला लिखा कीस-कीस कवत्ता। आलू माटी पोदला भूम ता पोर्रो मंता कोन्नी मनल तिन्तल अद भूम ता अड़गी तिन्सो कह्स मंज टेंडीतोड़।
अग्गा तद इंका सभ्यता तग तेंक 'मामा जाथा 'इतके पेरसानद यायो इंजो केन्नोड़। 1536 ते स्पेनी बेबार तेंक स्पेन तत्तोर । अग्गा तिन्सो आलू माटी यूरोप नू गुलय दुनिया तग एवता। आलू माटी नेक्का चीन,भारत नू रूस तग पुट्टीता। भारत तग उत्तर प्रदेश,पश्चिम बंगाल नू बिहार तग नरगे आलू माटी पुट्टीता। गुरुजी आलू माटी नद वेसोड़ तिंक नेल्ला रे केत्तोर। 'मामा जाथा'बेस्सोर नेल्ला तद पेद्देड़ उ। केस्स मंज पिल्ला लिखा कीस-कीस कवत्ता। आलू माटी पोदला भूम ता पोर्रो मंता कोन्नी मनल तिन्तल अद भूम ता अड़गी तिन्सो कह्स मंज टेंडीतोड़।
नन मिंका चला कीतन?
अय्यो, इंजे निम चूडलोन मिंदी |
नानो एर नवसीम |
इंजे निम बीड़ियोन अत्ती| वेरोने नवसा |
यायो, नन मेंड कोइदीतन?
अय्यो, इंजे निम चूडलोन मिंदी|
यायो, डोडा तिसीम|
इंजे निम बीड़ियोन अत्ती|   वेरोने तिन्नु |
नन मेंड कीतन?
अय्यो ,इंजे निम चूडलोन मिंदी|
जूता केर्सपीम  |
इंजे निम बीड़ियोन अत्ती|                         वेरोने केर्म | |
नन बीड़ियोंन कि चूडलोन ?
ये!
इद कोन्न यायो नदु |
नन तेनकिन बेस्सोर मेहकतन |
इंजे कोन्न निम बीड़ियोंन अत्ती !
मत्ती नन कोन्न बातै कीवोन !
इद नायद लोनु|इग्गा यायो, बाबो नू चीना मिंका मंतोम|
लोन तद सोबले नेल्ला तद कुर्सी तग नन कूद्दीतन |  कोन्नी काल्की नग कूद्दानद तान लेक्क मेंड नेल्ला मंता बो |
चीना ना जोकातद उ | नन तांक इस्कूल् ता आकेट वायाना केपी मंतन|
नन नाकिन एर इल्वा ना मेंदुल तिंक नोरदीतन| नाकिन टोमीन लेक्क एर मिया वैयो|
शश.. बेनोंक केलमा कि नन इग्गा मिंजतना |  1... 2.... 3... इद पोइत्ता|
बेस्सुट मेंड नन डुव दा लेक्क नेल्ला तद डोडा ततीतन नन नाकिन मुंडा कीता|
नन माड़ा तग तरीतन|नन लंगा परदीतन | नन इग्गा तव गुलय अरंग पुत्तन|
गरे संजु मंतोर|ओर नाकिन अल्लम कीतोर अदेन नाकिन नेक्काय अल्लम पेइतीता|
संजुन्क केस्सीम कि डुव कोन्न वेर्रकड़ तद परिवार तद बाटा मिन्दे| मायव इड़ंज्क नेक्काय तेज मंता|
बेस्सुट-बेस्सुट ना जोकातोड़ अर तग नेक्काय रोद्द पोइटतीतोड़ | अस्सुट आयना नन कोट्टो कटुल तग पट्टी मंतन|
तोका मिंका वेहातीता !
निम एड़का कित्ती कि मावंग नू पिट्टे तम तोका बेस्सोर बाता-बाता केतीता?
नय बेस्सुट वेड़कीता|अस्सुट तोका तिंक मेलतीता|वेर्रकड़ तिंक अल्लम पेइत्के तन तोका तिंक डिंग कीता| मेंड ओंड नेल्ला तद माटा| वेर्रका किन एर नांदा नद केन्ने मेंड ओप्पो|इव तम मेंदुल तिंक नाकी-नाकी सक-सका तासीता|अवकिन एर मिया वैयो|
चुन्नु – मुन्नु एर मियन्तेड़|यायो नेंड ओंड पूना पाटा पारंते| आ........
चुन्नु – मुन्नु एर मियन्तेड़|साबोन ओकन्तेड़| तोप्पतोप्पा...
चुन्नु – मुन्नु एर मियन्तेड़|लंगी-लंगी करसंतेड़|यायो आंगलन्ते|येय!
येय!.....
चुन्नु - मुन्नु एर मियन्तेड़|बांडी–बांडी मिर्रन्तेड़|इ.. आ...दुवते-लोपामिर्रन्तेड़| ऊ.....
चुन्नु – मुन्नु एर मित्तोड़|तुवाल पोइस यायोन गरे वायन्तेड़|यायो इड़-वुड़किन अस्सो बुरन्ते|
चुन्नु – मुन्नु एर मित्तोड़|यायोइड़-वुड़ किन अस्सो फुलपेंट केर्सपियंते|ही.....
चुन्नु – मुन्नु एर मित्तोड़|मेंडेपोट्टा निंडना डोडा तिन्दन्तेड़|
चुन्नु – मुन्नु एर मित्तोड़|अक्को-काकोनसंगे करसंतेड़|हा.. हा..
चुन्नु – मुन्नु एर मित्तोड़|जंगा मामल वत्तोर|इड़-वुड़ किन अस्सो उसकड़ वत्ता|इड़-वुड़अस्सो गुड़ियत्तोड़|
डोडो तम यायोन संग मिंजा नव कर्सो मत्तोर|
ओनकिन सात कुस्सा दोरकत्ता |
आरु पूंगा वाटानव |
एयंग पिट्टे|
नालू जोड़ी पुलपेन्टी |
मुंड एंदा नग पेंसानव |
रेंड कइक|
ओंड यायो|
कासनील नेल्ला रे ऊड़हत्ता। जाबुड़  माड़ाम तग गुड्डुम-गुड्डुम पंडी मत्ता।
तांक इव बेले मत तोंदता।
अद मिर्री-मिर्री यायोन गरे अत्ता।
अद केत्ता-यायो, जाबुड़ माड़ाक नग गुड्डुम-गुड्डुम पंडी मिन्दे उ। यायो मिंका आलसुड़ ते मिन्दे।
अद कासनीन संग दुवते वत्ता।
कासनील माड़ाम ता कइ ऊपी तोहत्ता - अग्गा ऊड़ा, आ-उ !माड़ाम ता ऊड़ी मंज यायो कवत्ता।
बयटी, अव पंडी अय्यो पतंगी उ। गुड्डुम रंग तद पतंग माड़ाम तव जाबुड़  आकी नग इरकी मत्ता।
यायोंक कवदानद ऊड़ी मंज कासनील मिंका कवदा पोइपिस्ता।
नालवुड़ जोकातोड़ तमव पुत्रम पिल्ला किन मिर्रस्पीतोड़।
वीना नग ओंड आकी रंग तद कार गाड़ी मिन्दे।            मीना नग ओंड कम्कलो रंग तद आटो मिन्दे।
संजु नग ओंड लालूम रंग तद बस गाड़ी मिन्दे।     मंजु नग ओंड नीला रंग तद ट्रक मिन्दे।
तिय्याड़  अयमुट , 1-2-3 दाट!
लकी मेंड  मिर्रा नग कइल्तोर।
ऊड़ाट, ऊड़ाट !
लकी वेड़ सोब्बे तोड़ किन जीड़न्तेर।                                                     कोन्नी लकी  मिर्रानग जीड़त्ता।  |
ओंड मेंदुल वेर्रकड़ |  मेंदुल वेर्रकड़ तिंक तिंदानद मत्ता मिठाई |
मेंदुल वेर्रकड़ ई-आ उड़ह्त्ता |
मेंदुल वेर्रकड़ तिंक तोंदता हलवाई |
हलवाई बर्फ़ी बना कित्ता|
मेंदुल वेर्रकड़ मींजी मंज तित्ता|
हलवाई उड़ह्त्ता |  मेंदुल वेरकड़ मिर्रा पोइपिस्ता|
छुट्टी तद दिनम मत्ता| वीणाल नू विनय ई-आ  मंदानव रंग तव डब्बान नड़मा मत्तोड़|
पांडे रंग नू लालूम रंग, आकी रंग नू कम्कलो रंग, मेन्डे नीला रंग | सोब्बे रंग अग्गा मत्ता|
नेट्टा मरयानोड़ तमद काम कीसो मत्तोड़| ओयतुर तापा तग मत्तोर, नू मेंड ओयतुर  ऊयल तग वेड़ंगी मत्तोर| मम बातय तिंक मैदे नीकिन तोड़ आतोम बाले?
वीणाल नू विनय पुसा कित्तोड़|
नेट्टा मरयानोड़ ओना कइदे ब्रुश इत्तोर| " निम इंजे मार तिंक लोपाट रंग वाटा," ओर वीणान्क केत्तोर," मेन्डे निम दुवतेट !"
अद विनय तिंक केत्ता|
वीणाल नू विनय रंग तव रेंड डब्बा पोइत्तोड़ मिंका कामीन मैदे तिय्यड़ अत्तोड़|वीणाल मार तिंक ओंड पक्काट रंग वाटा पोइपिस्ता| विनय मेंड ओंड पक्काट|
दुड़ा रंग नेल मिटता| दुड़ा रंग नेट्टा तग अड़ता| मेन्डे दुड़ा रंग ओड़ पोर्रो!
निज़्जम काम तेरता| ओड़ नेल अड़तद रंग तिंक उम्मीस्तोड़ | ओड़ नेट्टा तग अड़तद रंग तिंक उम्मीस्तोड़|
मेन्डे माड़ेंग ते तम पोर्रो अड़तद रंग तिंक मिंका उम्मीस्तोड़|
" बेस्सोर नेल्ला मिन्दे नायद लालूम मार!"
वीणाल केत्ता|
" बेस्सोर नेल्ला मिन्दे नायद आकी रंग तद मार!"
विनय केत्तोर|
"ओह् हो!मीड़ कोन्न मारीकिन रंग ते रंग वाटतीड़ !"
नेट्टा नेक्का नेल्ला मरियतीड़| "इंजे इद  ईलके मन्नी "| यायो केत्ता|
नन नरकोम तेदतन | नन नायव कोंडा उम्मीस्तन | यायो तोंदवा मत्ता| "यायो,यायो!उब्बय वाड़ा|"
यायो आकेट केत्तीता , " हो पापा,तेदा |कइक-पय्युर नोरमु|"
उब्बय-उब्बय एर मीतन नायद सोक्का केरदीतन |नाकिन उब्बय दायनद मिन्दे| "यायो, ना माटा केंजा|"
"हो,हो!नन वायन्तेना,"  यायो समझा कीता|" नाकिन पाल अट्टा नद मिन्दे| मेन्डे नन वातना|"
नन तल्ला ईड़सीतन | सोक्का तद बिल्ला वाटितन| नन एकदम तिय्याड़ अत्तन| "यायो,उब्बय कीमु|"
यायो नानोन्क सोक्का उक्कीता|  नानोन्क तिय्यड़ कीता| नरकोम-नरकोम बेस्सोर काम मंता| मत्त नन उब्बय दातना!
"यायो नाकिन गोमाड़ आयन्ते|" नन नायद डब्बा नू बेग पेहकीतना| एरपुक मिन्का केरदीतन|"इंजे दाट,दाटु |यायो उब्बय कीमु|"
"हो,हो  नन वायन्तेना| मुन्ने नानो नव केल्क माड़ीतना | नाकिन पाँच मिनट मेन्डे कावलू |  मेन्डे मनल दायकला|"
नाकिन इंजे दायनदु | नन नित्तोना| नाकिन केया वहातन्ते| नानो इस्कूल् ता अत्ता| नू नन इंजे आयना इग्गाय मिन्देना!
"अत्ता, अत्ता| इदु एर ततानद मिन्दे |"  यायोंक काली बातै-बातै काम मंता | "यायो,उब्बय कीमु|इंजे नन नित्तोना|"
इंजे दाउ इंजे,इंजे|" यायोन कइकिन पोइस नन तिवंगा पोइपिस्तन|"ये पापा,बत्ती बंद कीतल अल्ला|"
इंजे मम आटीना वत्तोम|         यायो अर तग एटे वाटीता|          "दा, पापा दा!"
इंजे नन वेड़कतन|यायो ना               नाकिन राजा केस्स करंगन्ते|               मेन्डे नन इस्कूल् दायंतेन!
इस्कूल् तग छुट्टी अत्ता। पिल्ला इस्कूल् तिन्सो दायन्ते। गुरुजीड़ इस्कूल् तिन्सो दायन्तेड़।  सोब्बे तोड़ लोन दायन्तेड़।
नन गेट तिन्सो दुवते पेइतना। नन उब्बय ते मिन्देना, नायग कर्सानोंक  जड़गो। नायग वेहतानोंक जड़गो। नन उब्बय लोन दायानोंक आ तना ।
इस्कूल् तिन्सो पेइस मंज दुवते वातन। इद ओंड चूडलद अर मिन्दे। अर दा आले नन इब्बड़ वा तना । इग्गा ओंड बीड़ियद रोट मिन्दे।
बीड़ियद रोटी नग नेक्का मुल्ल मिन्दे। कार, ट्रक,साइकिल, पुट्टेर,  स्कूटी मेन्डे आटो । आदो ई - आदो आ दायन्ते। नाकिन गाड़ी वावा अस्सुट रोटी ना अब्बड़ दायानोंक वाता।
नन रोटीन नड़मा एवतना।  मुन्ने नरगे गाड़ी मिन्दे। पेरके मिंका नरगे गाड़ी मिन्दे। नाकिन नेल्ला मतके आता।
रोटी ना अब्बड़ चना नोर मिंदेर। उब्बय दायना अस्सुट नन ओनग अंज अददीतन।  ओर अल्लम आस मुंडा कीतोर। नन माफी तालकी अब्बड़ दातन।
नन दुकानी किन मुन्नेट पेइतीतना। मुल्ल बाता-बाता नरगे अस्सन्तेड़। मुन्ने पुत्रम पिल्ला नद दुकान मिंका मिन्दे। मत्ती नेंड नन नित्ता परवोना।
नन उब्बय-उब्बय दातना। इंजे कीके नव दुकानी मिन्दे। बीड़िया कीके,चूडला कीके, लाटू कीके,सप्पे  कीके , मिड़क-मिड़क आयनव कीके,  गुलय दुकानी नग इस्सोर कीके।
इंजे नाकिन मिर्रा वैतीता। गिसड़ीनद दुकान,वीडियो नद दुकान,केल्क कोइदानद दुकान ता मुन्नेट के मिर्री-मिर्री नन अब्बड़ दातन।
निज़्जम नन लोन एवतन। नाकिन गोमाड़ अय्यो। मा बाबो पय्यल कामी ना दातोर। इंजे वेर अन्नोरे। ओनद साइकिल इंजे मिंका निस्स मिन्दे।
मा बाबो दुवते वातोर, मा यायो ओना पेरके मिन्दे। बाबो नाकिन एत्ती बुर्रीतोर। मिंका वेर कामीना दातोर। इंजे नाकिन बाता मेंड उब्बय इल्ला। नाकिन इंजे जड़गीता।
नायव कोंडा नाकता | नाकिन एर उंदा वास मत्ता|एर तदानोंक मैदे नन नायव एरपुक मेहकतन |
येय !
नायद पलंग ता अड़गी  डुव मिन्दे !
इंजे बाले कीतन?
यायोंक करंगीतन ?
डुव आंगिलके यो ?
मेन्डे गूड़यीतन ?
मत्ती उस्कड़ वावो....
उब्बय बेनो मत मोमबाती जला कित्तोड़ | मार दग यायो निस्स मिन्दे|
" बाता माटा पापा ?
"यायो केतीता |   "नाकिन करंगी मत्ता ?"
नन डुव दा पक्काल  उड़ीतन|यायो अड़कीता मिंका  डुव दिंक तिवंगी मंज दुवते पेसपीता |
ये !
इद कोन्न डुव बाता मेंड  अय्यो|इद कोन्न नायद देल्ला तद कम्कलो-गुड्डुम सुटर उ |  तेनव बिल्ला डुव कोंडान लेक्क पोत्तीता|
नन कोन्न आए वेरयी मत्तन !
यायो नाकिन एर उसपीता |
इंजे नन गूड़यीतन | गुप्पा तव जीवा तव डुवकिनद सपना उड़ा नद मिन्दे !
डुव तद बदकड़ नेक्का मंता नेल्ला अय्यो।  निज़्जम डुव शोभा ते मंता नू दूसरा मावंगी किन तिन्ता।
डुव तद बदकड़ नेक्का मंता नेल्ला अय्यो।  निज़्जम डुव शोभा ते मंता नू दूसरा मावंगी किन तिन्ता।
कोन्नी डुव नेक्का बीड़िया नू पूहतव मंता।  अदेन  मैदे अवकिन तमद डोडा मेहकानोंक तिप्पल आता।
बीस दम डोडा मेहक्के , डुव सिर्फ ओंडोय दम दोरसका परदीता।
डुव गुप्पा तग वेयलाता अस्सुट , खौ!खौ!खक!
मुंज केईता कि बेनो कोट्ट मुयतोर डग ईलतन्तेर!
खौ!खौ!खक!
डुव गुप्पा तग वेयलाता अस्सुट , खौ!खौ!खक!
मुंज केईता कि बेनो कोट्ट मुयतोर डग ईलतन्तेर!
खौ!खौ!खक!
आऊ!हऊ!
काकर वेरीयतद नय दा लेक्क केइता।  आऊ!हऊ!
ऊउ!
ऊउ!
ऊउ!
चीतल पिट्टे लेक्क केईता।  ऊउ!
ऊउ!
ऊउ!
गुलय गुप्पा पुंता कि डुव वत्ता!
आहऊँ?
आहऊँ?
डुव आलसीता , ये बे अत्ता सोब्बे तव?
ओंड पिल्लामिन्दे |
ओंडबिल्ला मिन्दे |
ओंड बागड़ बिल्ला|
पिल्ला-बिल्ला-बागड़ बिल्ला|
मुंड अट्टता चिल्ला|
नांदी मत्ता चिल्ला|
मेन्डे अट्टता चिल्ला|
इंजे  कोन्न गुलय  कड़वत्ता चिल्ला|
लारा ओंड दुमिस मत्ता।
अद सोब्बे जोकातवकिन लेक्क अय्प् मत्ता। तनव रेक्का सोबाते मत्ता।
सोब्बे तवकिन तानव सोबातव रेक्का मनते मत्ता।
दिनाल नरकोम बीबी गुगे तानकिन नमस्ते कियानोर। मेन्डे मिन्टू  इदके तानकिन उड़ी कइ मेलतानोर।
लटकू पेद्देड़ तद बालो मिंका तानकिन उड़ी वेड़कानोर।
इस्कूल् तग नरगे जोका तवकिन संग कर्सानोर।
कोन्नी लारा दुमिस तन जोकातवीनद मुड़ तोंदनोंक  आसुत्ता। "यायो नायव रेक्का मिंका नियवी नद मुड़ लालूम मनी। " अद केईता।
ओंड दिना तानकिन बोड़या कियानोंक मैदे तान रेक्का किन लालूम रंग ओकित्ता।
मेन्ड ओंड दिना, नरकोम इस्कूल् दायना अस्सुट बेद्द मिंका नमस्ते कीवो।
मेन्डे अद इस्कूल् तग एवता अस्सुट बेद्द मिंका  जोकातद हैलो इंजो केल्लो।
लारा दुमिस वेर्रोटे कुद्दी मत्ता। बेद्दे तानव लालूम रेक्काना एड़का कीवो।
मिया नानो तानकिन उड़हत्ता मिंका केत्ता," एय लारा!
निम नियव सोबा तव रेक्का किन रंग वाटती!"
लारान संग करयानव सोब्बे जोका तव केत्ता। "एय लारा नियव रेक्का नेल्ला मिंदे, गुलय तवी नव रेक्का किन अय्प् मिन्दे।""नियव रेक्कान लेक्क बेनव रेक्का इल्ला।""नरगे तिप्पल ते दोरकत्ता।"
मिया नानो केत्ता," लारा नियव सोबा तव रेक्का के नीकिन पुंजपीता उ । सोफी नद बीड़ियद बोंड नू सैली नद लाटूम काल मिन्दे आले।"
लोन अंज लाराल नरगे जेल आयना एर मित्ता।  अद तन रेक्का किन वेडनाके नोको मत्ता।
" नन इंजे बेस्सुट मेंड नायव रेक्का किन रंग वाटोन!
"अद आलसता।
चुड्डुन गुड्डुम रंग इल्लोक बेनय नेल्ला तद रंग।  कोन्नी ओंडोय देब्बा  वाटोना।  बेस्सुट-बेस्सुट वेड़का तिंक मैदे वाटीतन।
नायद पेदेड़ टुकटुक मिन्दे| नायद परिवार नेक्का बीड़ियद मिन्दे| वेड़किनकैलाट...
इदमा यायो, वेर मा बाबो|
नातम्मुर नीटू नू, ना एलड़ मीटू मिन्दे| उड़ाट....
इंजेमा दादो-बापी नू आक्को-काको मिंका वत्तोड़|
मायायोंक मुंड एलास्क मिन्दे| ननसोब्बेतवकिन  कुसी इंतन| उड़ाट...
मा बाबोंक नालवुड़ तम्मुस्क मिन्देड़| इड़वुड़ पेपी मेंडे इड़वुड़ काकालोड़ आतोड़|
नाकिन रेंड पेड़ी नू रेंड कुसी मिन्दे|उड़ाट, उड़ाट , उड़ाट....
मापरिवार तग एय्यंग चुड्ला पिल्ला मिंका मिन्दे|
ममगुलय कैलीमंज नेक्केय रोद पोइतितोम|
उड़ाट!बेस्स बीड़ियद परिवार मिन्दे नायद|
ओह, ओह!
बूजो कोन्नी आए नयत्ता, बेदपय्यल्ल–पोड़गिन तान चुड्लद तोका मेलसो मन्ता| भाऊ!
भाऊ!
भाऊ!
I am a big girl.
I go out of the house alone  नन ओंड बीड़िया पीकतोना | नन वेर्रोने लोन तिन्सो दुवते दातन|
It is so darik!Is someone there?Who is it?
बेस्सोर ईकड़ मिन्दे!बेनो मिन्देड़ बाले?बेनो?
Oh, it is only the cat.
i am not afraid.
ओह!इद कोन्न लोन तद वेर्रकड़ ऊ|नन वेरयोन|
I can see a big dark thing outside!What is it?
नाकिन दुवते ओंड बीड़िया गुड्डुम -गुड्डुम तोंद न्ते!
अद बाता?
Oh, it is only the well.
i am not afraid.
ओह, इद कोन्न मायदे कुआ | नन वेरयोन|
And that sound!Creak creak creak !
What is it?
मेन्डे अद लेंग !
कीडिक-कीडिक-कीडिक!
अद बाता?
Only my siter drawing water from the well!I am not afraid.
ये, इद कोन्न नानो कुआ तग तिन्सो एर तिवंगन्ते!नन वेरयोन
hear footstep!
Who isit ?
Who is it?
बेनव मत काल्की नद लेंग वायन्ते!बेनो?बेनो?
It is my mother.
She has come home from the fields.
मा यायो इद पट्टे नाकेट मल्स मंज लोन वायन्ते|
I am a big girl now.
नन इंजे बीड़ियोंन अत्तन|
I am not afraid of anything!
नन बाता तिंक मेंड वेरयोन!
" बाय बाय पिल्लानोड़ी!"
खेल-कूद तद मेडम मिस लया कइ उउसो केत्ता। बिग ट्री इस्कूल् तग तानद किल्लास इंज-इंजे माड़हत्ता।
नूर मुंड दम लंगीता-धम,धम,धम!चीनी आरु दम कइक पेंसीता - ईम कइ कइ तग, ईम कइ कइ तग , ईम कइ कइ तग!किट्टु उल्टी गिनती लेक्कीता- "९,८,७,६,५,४,३,२,१-तिय्यड़  अयमुट उ!"
नेक्का शोभा तद फटफटी जम ने चालू आता उ .. घर् .. ररर .. हे!
मिस लया तद नेक्का शोभा तद  फटफटी तिंक बाले अत्ता?
ओह , ओ  इद करवीने मिन्दे!
मिस लया फटफटी तिंक ओयोंग ने ओंड नेल्ला तद होटेल तग ओता।  हे!
इद कोन्न ओंड सौर संयंत्र आ !
इंजे इद शोभा तद फटफटी तद डोडा तिंदानद वेला अत्ता!मत्ती इद बाता तिन्ता?
गड़बाक?
बिस्कुट?पेट्रोल?अय्यो, इद शोभा तद फटफटी कोन्न सौर ऊर्जा उनता!
गुर्क..... ..गुर्क......गुर्क......   आह!
मिस लया अक्कुम लेक्के तद ऊदीता| बाड़ ईनता शोभा तद फफटी?
पों-पों?
क्री-क्री?बिरकुल अय्यो!शोभा तद फटफटी  उरगीने डेर क्  कित्ता!
इंजे मिस लया नू तानद शोभा तद फटफटी दायानोंक तिय्यड़ अत्ता।                                 दीपा लंगीता- धम,धम,धम!जाहीर  कइक पेंसीता - ईम कइ कइ तग, ईम कइ कइ तग , ईम कइ कइ तग!
पीटर केत्तीता- "९,८,७,६,५,४,३,२,१-तिय्यड़  अयमुट उ!"
|
मेंड ओंड दम मिस लया नू तानद फटफटी बे दाता?वायनद आटीने पुंदानोंक दोरकीता!
नाकिन नरगे जोकातोड़ मिन्देड़ |
ना बेनो-बेनो जोकातोड़ बीड़ियो-बीड़ियो मिन्देड़ | नु ...
बेनो-बेनो जोकातोड़ चुडलोड़ मिन्देड़ |
ना बेनो-बेनो जोकातोड़ मुइत्तोड़ मिंका मिन्देड़ |
नु... बेव-बेव  पिल्ला मिंका मिन्दे |
ना बेव-बेव जोकातव किन तोका मिन्दे |
नु बेव-बेव जोकातव किन काल्के इल्ला |
ना बेव-बेव जोकातव पारयीता।  नु बेव-बेव जोकातव ईंता दाता।
ओह!
हो!
पुस्तक्की मिंका कोन्नी ना जोकातव उ ।
कोन्नी, ना नेक्का नेल्ला जोकातोर बेनो मिन्देर ?
बेनो ?
बेनो ?
बेनो ?
मा यायो!
पर्प वीतानोर किसान नेक्का आलसुड़ ते मिंदेर। नीड़े ओनद पंटा पंडवा मत्ता।
इंजे दोय तेरहत्ता, इद पर्प वीतानद वेला। कोन्नी ओड़द नार तग बेनगय  विज्जा इल्ला। 'कीतल कोन्न बाता कीतल?
कीतल कोन्न बाता कीतल?
विजय तिंक आलसुड़ पोइत्ता।"इद कोन्न नेक्का बीड़ियद तिप्पल उ!"
नबीता केत्तीता," आटीनग विज्जा तिंक नेक्का मोला मिन्दे!
""अद विज्जा तिंक कत नु पुड़्क अवकानद दवय  मतके पंडीता। विजय केत्तोर, "माकिन मायद भूम तग उब्बय नू काला तिंक परदानद विज्जा कावल उ।
कीतल कोन्न बाता कीतल?
कीतल कोन्न बाता कीतल?"
सुरेश  आलसोड़-आलसोड़  केत्तोर । "इद कोन्न नेक्का बीड़ियद तिप्पल उ। "
नबीता नू केतकी मुत्तेनद समूह तग मिन्दे उ। इव मीटिंगी वाटीता उ। इव नार दा सियान ता संग मिंका कैलीता उ । इव मेंडे आदो समूह नग मिंका केत्तीता उ।
"कीतल कोन्न बाता कीतल?
कीतल कोन्न बाता कीतल?
"सोब्बेतोड़ आलसुड़ ते मिन्देड़। "इद कोन्न नेक्का बीड़ियद तिप्पल उ!"
नरगे दिना आयना रांदता पेरके सोब्बेतोड़ वेड़का ते मत्तोड़ । नबीता केत्तीता," मनल पुत्तल कि बाले कितके आता।"बेना मेंड तिप्पल नेक्का बीड़िया अय्यो, मनल ओंड बैंक शुरू कीताला!
"विजय पुसा कित्तोर," अद बैंक मनकिन बेले सैता कीता?""
पैसानद बैंक अय्यो, विज्जा तद बैंक उ, " केतकी केत्ता।
किसान विज्जा तद बैंक शुरू कियानोंक मैदे जमा आतोड़। वेड़ तम लोन तद विज्जा तिंक चुड्डु-चुड्डु जमा कित्तोड़।
विज्जा तद बैंक साधारण बैक ता लेक्क काम कीता। बेले मुल्ल बैंक तग पैसा जमा कियानोंक दाता। आलके किसान विज्जा जमा कीतोड़।
पान्ता विज्जा मनग तद विज्जा पर्प तद विज्जा भेंडी नद विज्जा गूम्मोड़ तद विज्जा पेरमी नद विज्जा काकाजोन्ना नू मेन्डे आदो विज्जा जमा कियानोंक मैदे नरगे विज्जा।
सुमतील बैंक तिन्सो ओंड किलो पर्प तद विज्जा ओत्ता। नबीता तानद खाता तग एड़का ते लीका कित्ता। कृपाल ओंड किलो पर्प तद विज्जा  बैंक तग जमा कित्ता। केतकील नेल्ला रे अद विज्जा तिंक ओंड कुंडा तग वाटता।
विज्जा वीत तोड़ मेन्डे एर मिंका वाटतोड़,मुस्सुड़ वत्ता मिंका अत्ता।
इंजे पंटा कोयदानद वेला एवता।
किसान तद पंटा इय्येन नेल्ला मिन्दे,वेड़ इद वेड़का तिंक नेल्ला वेड़कंतेड़।
सुमतिंक पंटा तिन्सो नरगे वंजी नद विज्जा दोरकत्ता। बैंक तग डेढ़ किलो वंजी नद विज्जा जमा कीस मंज अद तनद विज्जा तद कर्जा तिंक ब्याज ता तोह्तीता। केतकील एड़का ते रजिस्टर तग लीका कीता। नबीता एड़का ते विज्जा तिंक डब्बा तग वाटीता।
विज्जा तद बैंक तग इंजे नरगे विज्जा मिन्दे। पेर्रेन ता मैदे विज्जा, मय्येन ता मैदे विज्जा मेन्डे अब्बड़ मय्येन ता मैदे मिंका!इंजे वंजीनोड़ किसानीड़ किन नेक्का बीड़ियद तिप्पल इल्ला,बाड़ कि ओड़द विज्जा तद बैंक नेक्का बीड़िया मिन्दे!विज्जा बेग्गा मेंड मिन्दे। बैंक तग मिंका मेन्डे पट्टे तग मिंका!
विज्जा ते निंडतद बैंक माकिन डोडा नू गिसड़ी कोट्टानोंक मैदे विज्जा तद कावल उ। कोन्नी विज्जा तद नेक्का मोला मिन्दे। आदो विज्जा तिंक हाइब्रिड विज्जा इंजो मिंका केत्तीतोड़। इद विज्जा तिंक ओंड वड़सा वीती मंज मेंड ओंड वड़सा वीतानद अय्यो , अद विज्जा तिंक वीतानोंक मैदे इरिया कत तद जरवत आता। इद विज्जा ओंड-ओंड पक्का तद मंडुल तग पंडा परवो।
लोन तद विज्जा तिंक नेह्स मंज तासके इरिया कत तद विज्जा अस्सा वैयो। ओंड साधारण बैंक ता लेक्के। वेड़ विज्जा तिंक जम्मा कीस मंज पील दे उदाड़ ईतोड़ मिंका पील दे पोइतीतोड़!
इद वेसोड़ ओड़यान (उड़सा) तद भीमडंगा नार तग लंकेश्वरी यायो नद पेद्देड़ ते विज्जा बैंक वत्ता। चेतना ओर्गेनिक पेद्देड़ तद ओंड समूह तोड़ किसान तिंक तमद पर्प तद नू मेंड आदो तद विज्जा तिंक नेह्तानोंक मैदे विज्जा तद बैंक शुरू कियानोंक तोड़ अत्तोड़।
भारत देश तग नू दुनिया तव देश की नग नरगे किसान विज्जा तिंक नेह्तानोंक मैदे विज्जा तद बैंक शुरू कित्तोड़। विज्जा तद बैंक तिंक मुत्ते चला कीता , गुलय ऊड़ा वेसा मुत्ते के कीता। इव मुत्ते किन विज्जा तासानव मुत्ते इनतोड़, इव विज्जा तिंक राका कीता।
दुनिया तद विज्जा तिंक मैदे मिंका ओंड बैंक मिन्दे। तानकिन स्वाल्वार्ड ग्लोबल सीड वॉल्ट इनतोड़। इद ध्रुवीय ता पक्का मिन्दे। अग्गा दुनिया तिन्सो तत्तद 830000 दूसरा-दूसरा विज्जा तास तद मिन्दे।
पिंटून मन तग नरगे  प्रश्न वाता। भूगोल तद पाठ माड़ो वानके  पिंटून मन तग प्रश्न वत्ता। भूगोल तोर गुरूजी केत्तोर भूम तग कम से कम नालू गोंदा नग तिन्सो मूंड गोंदा  नग एर मिंदे । स्कूल छुट्टी अत्ता पय  पिंटू लोन अत्तोर मिंका बाबोन पूसा  कित्तोर, मा  गुरुजी केत्तोर की भूम तग  नालू गोंदा नग तिन्सो मूंड गोंदा  नग एर मिंदे। मत्ती मनग बेलेवय  एर गोड़म अत्ता?
मनल अद एर तिन्क  बाड़  वय तवाल?
येह !
अद इंदा तद  एर उ।वट्टे ते इदएर काम वावो।" इस्सोर केस्स मंज तम बाबो कामीना अत्तोर।
.पिंटू नेक्का वेड़कत्तोर।ओर तम दादोन गरे अंज मंज अदे  प्रश्न  पूसा कितोर। दादो पिंटून्क  वट्टेम  ता पोर्रो केस्सीत्तोर। ओर केत्तोर , इंदा तद एर उंदानोंक नू कमय तग ओयानोंक अय्यो। अद एर तद  कासतद  उम्मा एर बनेम आता उम्मा  पोरो दता। उम्मा ते मोय्योल आता मिंका किड़ंगी मंज  एर आता नू  मुस्सुड़ वाता। ओर अब्बड़ केत्तोर, बेग्गा  मुस्सुड़ कम वाता अग्गा  एर गोड़ाम आता।
पिंटुन मन तग ओंड सवाल वत्ता, "मनग कोन्न वड़साट के कम मुस्सुड़ वाता, मनग वड़साट के वट्टेम  दाता बाले?"
अस्सुट दादो केत्तोर,"येय!
वट्टेम तिंक जीड़ानोंक आता। तेना मैदे नरगे उपाय मिन्दे। एर तद उपयोग नेल्ला कित्के आता। मुस्सुड़ तद ओंड-ओंड बोटका तिंक निल्सपी मंज पट्टे नग  लोहत्के नेल्ला मंता।
मुस्सुड़  नेक्का  वयन मैदे माड़क नरगे उरस्कीत्के आता। पानता डेमकी  नद नू नेक्का वायनग  तिन्सो मुस्सुड़ तिंक वट्टेम अत्ता पक्काल केनल ते ओत्के नेल्ला मंता।"पिंटु  केत्तोर, " ओ दादो ,इंजे  पुत्तन्ना।" इंजो केस्स मंज करसानोंक मिर्रतोर। दुवाड़ तग  एव्स मंज ओनव काल्क नित्ता। अस्सुट ओंड पूना सवाल ओनद मन तग वत्ता।
अनुन्क तम बाबो नव बाता नरगे चीजी मनते वाता| ओनद वेड़तानद चिमली, ओर अट्टतव उल्ली नव पकोड़ा, कागट आक ते नेल्ला-नेल्ला एमूली मड़ितोर| मनुन्क सोब्बे तव नेल्ला मंता इस्सोर अय्यो तापा नग मिंका लंगी-लंगी तरितोर| मेन्डे  तम मामान संग कुश्ती मिंका कर्सीतोर| सगा वत्के वेर काली कावसीसो मंतोर|!
अनुन्क तम बाबो नव इव गुलय चीजी नेल्ला मंता|मत्ती निम पूत्ती बाले कि अनुन्क सोबले नेक्का बाता चीज मनते मिन्दे?
बाबो नव मीसका|
दिनाल नरकोम ताना बाबो मीसका  कूसको मंतोर, अनु मिंका ओना गरे वास कुद्दी मंता| ओर मीसका कूसका नेल्ला रे उड़ी मंता|तम बाबो रेंड वेड़ंज़्की ने  कतिर्क पोइस मंज सर-सर तनव मीसका कूसकीतोर| नू अनु केस्सो मंता कि " चूडडुर रोड्डा कइदा .... इंजे चूडडुर तिंदा कइदा .... बाबो अय्यो!
निम नियव मीसका किन नेक्का चूडला कीमा!
निम ईले कितके नन नीकिन अल्लम आतन!"
बाबो एर मीस दुवते पेइत्के अनु चूडलद ईसाड़ ते नेल्ला रे मीसका किन इड़सीता|ताना पेरके, अद मीसका किन तन वेड़ंज़्की ने पोइस मंज मड़पीता| मेन्डे बाता, बाबो नव मीसका तोंदीता रोबीली नू तन-तना-तन |अस्सुट अनु मिंक वेड़का ते मंता!
मेन्डे तम बाबोन्क केत्तीता निम इंजे इविकिन बाले मेंड कीमा,एं?"
अनु आलसीता कि , बाबो ओंड नेल्ला ओंड नेल्ला तद सोक्का केरतके, तल्ला गुडा वाटी मंज तन पाड़य तग तग ओंड तलवार वाटी , ओंड गुर्राम कुद्दके  बेस्सोर नेल्ला तोंदीती बाबो!
निज़्जम ओयतुर चश्मानोर सैनिक ईना!
अनुन्क मीसकानोड़ सोब्बे मानेय निज़्जम तोंदीतोड़| अद तन जोका तद तुति इतके स्मृति किन बाबो| ओनव नेक्का देल्ला तव मीसका मिन्दे!
मीसका कोयदानोंक मैदे ओनकिन ओंड नेक्का देल्ला तद ईसाड़ मतके आता| तुति किन बाबो टेनिस नेक्का नेल्ला कर्सीतोर| कोन्नी, ओनकिन निज़्जम पहलवान बनेम आयनिंक नेल्ला  अय्येर| वेर ओंड तल्ला गुडा वाटी तन अट्टा तग ओंड बीड़ियद गदा तेहत्के  नेक्का नेल्ला तोंदीतोर!
साहिल ता बाबो नव मीसका ओंड सीस-पेंसिल तद लकीर ईना मिन्दे | अनु आलसीता कि वेर तन मीसका किन इस्सोर चूडला बेले कीतोर इंगा| निज़्जम वेर ओंड गुड्डुम टोप वाटी ओंड लाटू नद ओवरकोट केरत्के.... तन कोंडा नग ओंड गुड्डुम चश्मा वाटके टीबी तोर जासूस ईना तोंदीतोर!
नेक्का नेल्ला तव मीसका कोन्न गरे लोन ता नोर उन दादो नव मिन्दे उ!
ओंड बीड़ियद पांडे मोय्योल बगवान तिन्सो ओना मोस्सोर ता अड़गी मंदा नोंक वत्ता लेक्क  तोंदीता !
ओनद पय्युर अद मोय्योल ता पेरके मिंज ता लेक्क मंता| अनुन्क दादोन मैदे आलसुड़ मिन्दे कि..  अद मोय्योल मंदा नग वेर डोडा बेले तिन्तोर  इंगा?
अनु आलसीता कि ओनद मोस्सोर ता अड़गी बाड़ मीसका पेइयो उ?दिनाल नरकोम , अद तनद साबोन तिंक एर नाहतीता, नरके बोय्युल कीता मिंका अद बोय्युल ते दूसरा-दूसरा तोंदी नव मीसका माड़ीता|" नायव मीसका सोबले नेल्ला मिन्दे" अद केत्तीता|" ओस्सय पांडे, मेन्डे नवा-नवा मिन्दे बो?"
उप्पे ओंड पूनद लोन मेहको मत्ता|
इद लोन नेल्ला मिन्दे|
पिल्ला केत्ता," निम् वाया परदीती मिंका ना संग करसा पर्दीती|" उप्पे केत्ता, "धन्यवाद|"
अद नरका ते  उप्पे तिंक लंगी करसानद नु बुर्दातद सपना वत्ता|
केरयड़  केत्ता,"निम् वाया परदीती मिंका ना  संग मंदा पर्दीती|" उप्पे केत्ता,"धन्यवाद|"
अद नरका ते उप्पे तिंक रोद्द पोइतद  नु गुप्पा तद सपना वत्ता|
क़ीके केत्ता,"निम् वाया परदीती मिंका ना  संग मंदा पर्दीती|"उप्पे केत्ता,"धन्यवाद|"
अद नरका ते उप्पे तिंक किडंगतद नु एर तद सपना वत्ता|
उप्पे कासतद नु वस्तद पोड़या मेहको  मत्ता|
उप्पे तिंक गरेय ओंड पुस्तकी नद आलमारी दोरकता|
अद नरका उप्पे तिंक मिंगतद सपना वत्ता|
मिंगतद सपना नेल्ला मनी उप्पे ती |
मालू नेंड तोल्ल दम बगीचा तग कुस्सीड़ कोयदानोंक अत्तोर|मालू कोयत्तोर पंडतव वंगा, लाटूनव आपा नू भेंडी|
बापी केत्ता," नेक्का नेल्ला मालू, अन चुकुन आलू माटी मिंका ताड़ा|"
मालू सोब्बे माड़ाक,टोंडा नू पोदला उड़हत्तोर| आलू माटी बेग्गय मेंड तोंदो|
"बापी, आलू माटी इंजे मोड़यो के उ|" मालू अस्सम कुस्सा वाटित्तोर|"अय्यो मालू,नरगे आलू माटी मोड़यंते उ,नेल्ला उड़ा|" बापी केत्ता|
मालू मेन्डे बगीचा अत्तोर| पेरके-पेरके कालू मिंका अत्ता|
मालू आलू माटी मेहको मत्तोर कि लेंग वत्ता-"भौं,भौं,भौं|"" ओह हो!
नित्ता-नित्ता कालू,"मालू मिर्रतोर|" बगीचा तिंक बोंगा कीमा|"मालू उड़हत्तोर, कालू बोंगा कीस मत्ता| अद बोंगा तद मंडुल तग बीड़िया-बीड़िया आलू माटी मत्ता!
" नेल्ला कालू!
आलू माटी मेहकती,"कुस्सा  निन्डता पय मालू केत्तोर|
नन गिसड़ी, सोक्का कोट्टा परदीतन|             वेरका लिखा किया परवो|            कीके कोंडा मिटसानोंक पुन्नो |
पद पारीया परवो |
नइक् एंदा परवो|             पेत्ते पोड़ेम आया परवो|              काकारी पाटा पारा परवो|
कोवे डोडा अट्टा परवो|
मत्ती कोवे ऊँगा परदीता|
काका कार -कार किया परदीता|             पेत्ते कसा परदीता|            नइक् बुहासा परदीता|
पदी तिंदा परदीता |कीके ईनता दाया परदीता| वेरका लंगा परदीता| नू नन पोड़ेम आया परदीतन|
पंडुम ता अंटीन टीनान्क  पूरन पोली तग अट्टतद पालनीय नेल्ला मंता|" यायो, इद पूनद नू नेल्ला गब्बी नद पालनीय बेग्गा तिन्सो वाता?"
"इद वेड तद नू मेत्त-मेत्ता मंदानद मक्खन ते बनेम आता|"
" नू मक्खन बेग्गा तिन्सो वाता?"
"इद कैत्तद दही ते बनेम आता|"
"  इद दही बेग्गा तिन्सो वाता?"
" दही पाल दे बनेम आता|"
"इद पाल बेग्गा तिन्सो वाता?"
" मनद गोड कपिला मनकिन पाल ईता|"
" अद मनकिन पाल बाड़ ईता?|                                                     " मनल तांक लेता गड तिंदा ईताल                                                                  मेन्डे तांक नेक्काय जीवा कीतल|"
"अस्सुट?"
"माकिन दोरकीता पाल मेन्डे टीनान्क दोरकीता                                                          पूना नेल्ला तद पाल नीय|"
रांदानद लोन विज्ञान तद प्रयोगशाला ईना मंता|  बेस्सुट निम राँदीती  अस्सुट अग्गा नरगे बाता-बाता परिवर्तन [ मिड़न्दानद ]तोंदीता|पाल ते नरगे नेल्ला मिंगतव चीजी बनेम आता| निकिन नियद पाल तिंक बेले-बेले कितके नेल्ला मंता?
नन बिड़ियोन अत्तन। नन नर्गे बाता-बाता माड़ा परदीतन।नन फोटो माड़ा परदीतन। मेन्डे नरगे चीजी माड़ा परदीतन।
नन यायो नद फोटो माड़ीतन। अद मेयलावा नालो कुद्दी मंता।
नन मा नानो नद फोटो माड़ीतन। अद मेयलावा  नालो कुद्दी मंता।
नन नरगे चीजी नव फोटो माड़ीतन।
कोन्नी नाकिन नेट्टा तग फ़ोटो माड़ानद मेलो।
नन नरगे चीजी माड़ा परदीतन।
नन वेर्रकड़ तद फोटो माड़ीतन। अद मेंदुल अत्ता।
नन कीके माड़ीतन। अद चूडला मिन्दे।
नन कागट आक तद ओडा, पिट्टे मेन्डे पेले जाज माड़ीतन।
नन लोन नू रेलगाड़ी माड़ीतन।
ना एलाड़ सोब्बे लीकीता।  नन नरगे बाता-बाता माड़ा परदीतन!
ना एलाड़ माड़ा परवो !
" नन मायत्तन |"चूडलद पेंजू वीस केत्ता|"नाकिन नायद लोन दोरको!"
"ऐन काका,निम नाकिन नायद लोन मेहकानोंक तोड़ आती बाले?"
" इद तूप्पा नियद लोन बाले, छुटकी?"
ऐन काकल पुसा कित्ता|
" ये अय्यो!"
चूडलद पेंजू वीस केत्ता|   " इद कोन्न ओंड पिट्टे तद लोनु "
"इद बोंगा नियद लोन बाले ?"
ऐन काकल पुसा कित्ता|
"ये अय्यो!इद कोन्न बबला नद लोनु |"
"इद छत्ता नियद लोन बाले,छुटकी?"
" हो निज़्जम !
"छुटकी कवसो केत्ता|                   ईदे नायद लोनु |"
" नाकिन नायद लोन मेहकानग तोड़ आयान मैदे नेक्काय-नेक्काय धन्यवाद,ऐन काका|"
नन इंजे वत्तन | नेल्ला मन !
येय !
येय, अय्यो !
येय, अय्यो !
!
चट्टाक!
ओ हो!
अय्यो,अय्यो!
गुर्र!
येय !
येय ,अय्यो!
अय्यो!
नन कीवोन !
नन नीकिन ताड़ माड़ाम ता बारे ते केत्तीतन।
इद माड़म गुलय माड़क वस्ता ले अत्ता पै मिंका जीवा मंता।
ताड़ माड़म  तिन्सो बेस्सुट मेंड किड़ंगतद गाल वाता।
मम ताड़ माड़म तिन्सो मुंजा तिन्तोम।
मम ताड़ डेक्का ने मायद लोन वेसीतोम।
मम ताड़ डेक्का ने कस्सुर नू केत्त माड़ीतोम।
मम मुंजा टोकला ने किस्स मासीतोम।
मिड़ ऊड़न्तीड़ कि ताड़ माड़म बाड़ नेक्का अक्केर ते मंता?
नमस्ते, नन लाइन तग चौथा नंबर ते मिन्देन। निम् नाकिन ऊड़ा परदन्ती बाले?
कदम ताल !
मम अय्क रे ओंडोय लाइन ते दातोम।
नन ओंड  माटा आलसतन। जेय्य-जेय्य ताकानोंक मैदे नाकिन चक्का वाटानिंक अय्येर।
दूसरा जानवरी नद मुड़ मम रोद्द पोय्योम। मम गब्ब ते के पुन्तोम।
ओंड गब्ब केत्तीता ," ना संग दाटू  दावत तिन्दानोंक मैदे । "
मेंड ओंड गब्ब केत्तीता," वेर्रे मिन्दे !आ अनमाटू !"
मीड़ गुलय तोड़द मुड़ नाकिन मिंका केक नु मिठाई  मनते मिन्दे।
नायद लाव उड़ातीड़ बाले?
उड़ानोंक नेक्काय चुड्लोन मिन्देन कोन्नी नाकिन नेक्काय लाव मिन्दे।
बाता वेर्रे इल्ला निज्जम मार केहतद मिन्दे। नन कोन्न चुडलद बोंगा ता आले मिंका पेइता परदीतना।
निज्जम केंजाट, नरगे सेकड़ा पेत्ते ओंड बीड़ियद मेट्टा तग मिंका नेल्ला रे मनता।
वाड़ाट  बाता-बाता शब्द सीकेम आयकल  चुडला-बीड़िया     ओयोंग- उरगीने  मोन्डो-लाटुम   वारे- मेंदुल बेड बेडडा - मेत्त मेत्ता इग्गा शब्द ता उल्टा  शब्द इत्ता। पेत्ते चुडला मनता नु ऍन बीड़िया मनता।  मीड़ ईले उल्टा शब्द तव वाक्य तिंक सरल माटा ते जोड़ी किया परदीतीड़  बाले?
पेत्ते पय्यल पोड़गिन इ -आ  मिर्रो मनता।  बेस्सुट मेंड उड़ाट बुतो तग मोयी मनता। नेल्ला बुतो कियानद इत्के बेनो मेंड इव पेत्ते नग उड़ी करयाट।
मायद परिवार तग नालवुम मंतोम | नन बे मेंड चिंकून संग दातन
नाकिन चिंकू नद उड़ा वेसा किया नद मिन्दे| पूत्ती बो , नन तांक बीड़ियोंना |
चिंकू बेस्सुट मेंड लापरवाही कीतोर |लोन तद चौकीदारी नाकिने किया वैतीता |
मम गुलय बाता पुत्ता संगे कीतोम | मम ओंडोय संग काम कीतोम |
मम कर्सीतोम मिंका संगे-संगे|
यायो माकिन समांग मुंडा कीता |
चिंकू इस्कूल् तग  मंदाना अस्सुट नन यायो ना तोड़ आतन | नन काकारीकिन  पापड़ तिन्सो जुय्य पूड़ीतन |
नेंड चिंकू ना गुरजी अतोर |नन मेंड बातै पूना करीयीतन |
नन ओंड नेल्ला तद नय दा नोन | नन वेरकाकिन वेरवोंन |
निम चिंकून जोकातोनी ?इल्लोक निम नाकिन मेंड जोकातोनी|
इग्गा इत्तव वाक्य तिंक पोड़ेम अय्मुट | निकिन इवीनग तिन्सो बाता कियानोंक मन मिन्दे?
नाकिन एंदानोंक मन मिन्दे|नाकिन ईनता दायनोंक मन मिन्दे|नाकिन जोता तग लंगानोंक मन मिन्दे|नाकिन चित्र बना कियानोंक मन मिन्दे|
नाकिन साइकिल चला कियानद नेल्ला मंता| नाकिन मेट्टा तरीनद नेल्ला मंता|  बेस्सुटबेस्सुट मम केत्तीतोम  कि नय दा लेक्क मंदानद |  अदेन मैदे कि नय बेस्सुट मेंड लोनता नोन गरे-गरे मंता|  निज़्जम नय बेके जुय्य अत्के  इल्लोक मायत्के अद तनाक-तनाक लोन तद अर मेहकीता |
सोनू,मोनू मेन्डे रीना कर्सानोंक पेइत्तोड़ |ओड़किन तोंदता ओंड चुड्डुलद  वेरकड़ |
अद ओंड बीड़ियद उप्पे तिंक केपी मिन्दे|  " येय .. येय  उड़ाट कोन्नी," सोनू आंगलितोर |
रीनल उड़ह्त्ता कि ओंड चुड्डलद पेत्ते मिंका बीड़ियद उप्पे ता पक्काल मिर्रो मत्ता|
उसडुब्बूड़ ओंड बीड़ियद धड़म सोब्बे तवी नग वत्ता|
ओंड बीड़िया पाड़मा कुन्जे नेट्टा तग डिगत्ता | लाटू नद गली तग चुड्डुलद पेत्ते,चुड्डुलद वेरकड़, बीड़ियद उप्पे नू ओंड नेक्का बीड़ियद पाड़मा कून्जे |
मुंड चतुड़ पिल्ला इंजे बाले कीता?
अव चूडला-चूडला कइ कीने कइक पेंसता | पाड़मा कून्जे बीड़िया-बीड़िया रेक्का पाड़स मंज पारीयत्ता|
रीनल चूडलद पेत्ते तिंक ओंड आक तग वाटी पोर्रो ओस विड़सित्ता| अग्गा तांक ओंड शक्कर तद पेड़ेम दोरकत्ता|पेड़ेम तिंक मोरकुल तग वाटी लोन मिर्रत्ता|
मेंदुल अत्तद उप्पे गर्रे मत्तद पकोड़ा पोइस बोंगा तग नेंगता | चूडला वेरकड़ केत्ता म्याऊँ नू तनद कइ नाकत्ता |
मोनू कटोरी ते चुड्डुन पाल तत्तोर|मुंड पिल्ला तान संग नेक्काय करसत्ता|
जुय्य माड़ा तग कुद्द तद  पाड़मा कून्जे ..... मिंका पारीयत्ता |
नायद पेद्देड़ निनी,ना गरे-गरे नरगे रंग मिन्दे,दाट तोतीतन |
नायद सोक्का तद  रंग कम्कलो मिन्दे ,बाड़कि पोड़्द पुंगर लेक्क|
नायद जाकेट तद नीला रंग मिन्दे, नेंडु लेक्क|
नन पंडे किन संग हरे रंग तद  पट्टे तग निस्स मिन्देन|
बगवान तद रंग मेंड ना सोक्का लेक्क नीला मिन्दे|
इदे नायद रंग-बिरंगी दुनिया|
"नाड़ कैलीकल पंडेती|"
"नाड़ कैलीकल  लुप्प ती |"
"नाड़ कैलीकल,कोवे ती|"
"नाड़ कैलीकल , मेंडा ती |"
"नाड़ कैलीकल , मल  दी |"
"नाड़ कैलीकल,गोड यायो|"
"नाड़ कैलीकल , बरे दादा|"
"नाड़ कैलीकल , ऐन महाराज  |"
" बेनो?"
"हाँ, बेनो के  जोकातोर|"
" ओड़किन नाश्ता ता मैदे लोपा करंगा|"
इंजे नाकिन इस्कूल् दायनद मिन्दे |कैलीकल जोकातोड़ी ....  मेन्डे बेस्सुट!"
मम्म मिन्देम!
मा संग जोका पोइतीतिड़?
ना काल्क नेक्का दमदम्मा मिन्दे| इवीने नन नेक्का उरगीने मिर्रा परदीतन|
नू नायव कइक !
ओ!
बेस्सोर नेल्ला ऊयल !
नाकिन फोटो माड़ीनोंक नेक्का नेल्ला मंता|  इद नायव कइकीनद कामू|
नियद फोटो माड़ीतन ?
नन नीकिन
पिट्टे बेस्सोर मिंगत्ता पारंते!
इद नन केव्की ने केंजन्तेन |
बेने यायो मिंगत्ता पोड़ी अट्टन्ते !
अवी नद गब ना मोस्सोर तग वायन्ते|
येयो , गन्ना करा बेस्सोर लावयत्ता !
कोन्नी ना पल्क मेंड कम इल्ला!
इद कोन्न नेक्का मिंगत्ता!
ना वंजेर केत्ता|
नाकिन पाटा वाता हूँ|  कविता केंजपीतन ?
यायो केतीता कि नायद पापे नेक्का मिंगत्ता| कोन्न बाले लेंग पापे तिन्सो पेइतीता?
ना गुलय जोकातव किन नड़मा चीकू नेक्काय आलसूड ते मत्ता|अद मायद किल्लास तद नेक्का आलसूड तद पीक मत्ता| अद दुनिया ते  नेक्का आलसूड तद पीक मत्ता बेने |
जोका?
चीकू नद इंजे बेद्दे जोका इल्वा मत्ता|चीकून संग बेद्द मेंड कर्सवा मनोर |बाड़कि तानद तल्ला तग बेस्सुट मेंड मोय्योल वेयलो मनोर | तोग्ग तद ओंड मोय्योल|
डब्बा तव तोल्का नु बिस्कुट तव बरका, उरंगतव पुत्रम पिल्ला नु पेंसिल तव ऊयका,प्लास्टिक डब्बा ,रंग-रंग तव जोरा नु इवीन पोर्रो वीसी वेयलंते|
बेद्दे मेंड पिल्ला इटो नद पीक ता संग करसो ताना तल्ला तग बेस्सुट मंद तोग्ग तद मोय्योल वेयलो मनता|बेग्गय  बेनो के  केड़ा  तोल्का ताना तल्ला तग वाटित्के ?छि!
चीकुल कोन्न मिन्जी करसा नव मिंका करसा परवा  मत्ता| बाड़कि मोय्योल तांक केस्सीता |
ओंड दिना अद सोनांक केत्ता," मनल संगे इस्कूल ता दातल|" सोनल उब्बय जुय्य मिर्र्ता |" नन नियद पेंसिल, कट्टर  बाता ओतन बाले?"
अद स्वीटीन्क पूसा कित्ता|स्वीटी अल्लम आस तनद पोड़या तिन्सो एवंगता मिंका आशान गरे कुद्द्ता|चीकू डोडा मिंका वेर्रोरे तित्त्तोर|
चीकू पुंज मत्ता की यायो केत्तानद केंजानद नेल्ला|यायो बेस्सुट मेंड तांक तोग्ग कीमा इन्जो केस्सो मंदानोर|"रोटीनग केड़ा  तोल्का एस्समाट |" "बिस्कुट तव बरका किन तोग्गडब्बा तग एस्साट |"
मत्ती चीकूल तानद माटा केन्जो| अद कवसो मत्ता मिंका तोग्ग कीसो मत्ता|मेंड ओंड दिना यायोंक नेक्काय अल्लम पेइत्ता, अद केत्ता,"उड़ा इंजे इद तोग्ग बेस्सुट मेंड नी संगे मनता!"
चीकू कवसो मत्ता|मेंड ओंड दिना चीकू गूड़यी तेदता| सरउड्डी वीसी  बुंडा पोइस मत्ता, गुलय पक्काट गब्बे-गब्ब मत्ता|नु तल्ला तग तोग्ग तद मोय्योल वेयलो मत्ता|यायो नद माटा केन्जो-केन्जो चीकू कवदानद मरंगता|
चीकू केत्ता, नाकिन बगवान कावल|कोन्नी तोग्ग तद मोय्योल गुलय पोड़या संगे वायनोर| चीकू ओंड कस्सुर पोइस तोग्ग मोय्योल पुड़ानोंक अत्ता,  कोन्नी अद तांक पुड़ा परवो |
चीकू नेक्काय आसुत्ता !अद तुम्मी-तुम्मी मोय्योल तिंक पुड़ानोंक आसुत्ता अद मोय्योल तिंक पोद्द दिप्पा तग एस्सानोंक मिंका आसुत्ता|कोन्नी तोग्ग तद मोय्योल अनोये| अस्सुट चीकू नेक्काय  आलसूड़  ते मत्ता|
तेना पेरके चीकुल बालान्क रोटी नग केड़ा तोल्का एस्सानद उड़ह्त्ता|चीकून्क अल्लम पेइत्ता| बालान्क ना तल्ला नग तोग्ग तद मोय्योल मिन्दे तोंदो बाले?अद आंगिलता," येय तोल्का किन रोटी नग एस्समा, बेनोके अड़दीतोर!
"तोग्ग तद मोय्योल तिंक वेरंगीन बालाल तोल्का किन कूड़ादान तग एस्सतोर|
मेंड दिना तोग्ग तग अद मोय्योल चुडून कम अत्ता!चीकू आलसता," ये !
ईले बेले अत्ता?
"मेंड चीकू उड़हत्ता, कि रीमा काको, प्लास्टिक तव जोरा किन एस्सन्ते| चीकू केट," काको,जोरा किन पेह्की मंज मेंडे सामान वाटाटू |"रीमा काको जोरा पेह्की मंज अग्गा तिन्सो अत्ता!
मेंड ओंड दिना चीकू गूड़यी तेदता मिंका उड़हत्ता, मोय्योल ओस्सय चुडला  आस मत्ता|चीकू कवता, अद पुंज मत्ता कि तांक बाले कियानद|
मेंडे बेस्सुट मेंड बेनो मेंड बिस्कुट बरका,लिफाफा, पेंसिल तव तोल्का एस्सीतोड़ चीकू ओड़किन केत्तीता| प्लास्टिक तद ओंड-ओंड बतल तिंक तोग्ग डब्बा तग एस्सीता|नार इंजे केन्न सक-सका मिन्दे नु चीकू नद मोय्योल चुडला अत्ता|| मेंडे ओंड दिना अद मायत्ता| ओस्सय एडत्ता|नु चीकू दुनिया तद नेक्का वेड़का तद पीक अत्ता बेने|
ताना पेरके चीकू तोग्ग कीवो|निज्जम माटा इद कि तांक मिंका सक-सका नार तग मंदानोंक नेल्ला मनता| कोन्नी अद वेरियत्ता कि तोग्ग तद मोय्योल मेंडे बा वावो|
अल्लेट मनल इंजे तोग्ग तद माटा वेहातीकल!बेस्सुट आलसतीड़ कि मम तोग्ग तिंक तोग्ग डब्बा तगै एस्सीतोम मेंडे अद अग्गा बाले आता?
इल्ला, अद मन तल्ला तग मोय्योल आस वेयलो मत्ती बेनो मेंड एस्सानद तोग्ग मन लोन ता गरे तद बीड़ियद तोग्ग दिब्बा तग जमा आता| बेस्सुट मेंड केड़ा तोल्का नु पेंसिल  तद उइका रोटीनग एस्सके रोत अन्सीना जमा आता|आदो तोग्ग नालीन लोपा दाता मिंका अग्गा इरकीता  नाली नग एर नित्के नुल्ले,वीसी पुड़दीता  मिंका बीमारी पुट्सिता|अस्सुट मनद गुप्पा मिंका गंडेल आता|मेंडे गरे-गरे तोग्ग मत्के मन्किन मिंका ओप्पो |
तोग्ग तिंक बेले निल्सपानद -तोग्ग तिंक केन्ने मेंड बे पुत्ता एस्समाट| तोग्ग डब्बा तग  एस्साट |-नरकोम इस्कूल दायना अस्सुट मीड़ केड़ा तित्के रोटीनग एस्समाट  |
तोल्का एस्सानोंक मैदे यायो नग इल्लोक बाबो नग तिन्सो ओंड चुडलाद लिफाफा ताल्काट, इस्कूल तग एवता पय एड़का ते तोग्ग डब्बा तग एस्साट |-केड़ा तोल्का नद मुड़ दूसरा चीज मिंका ओप्वा लेक्क मनता बेने , मत्ती अद ओप्वा मनो| तोल्काकिन संग लिफाफा तिंक मिंका अरके एस्समाट ,तांक मेंडे  लोन ताड़ाट  नु मेंड ओंड दिना उपयोग कीमूट|-तोग्ग डब्बा तिंक मुस्सि मुटू| बाड़कि अग्गा वीसी वामाकी|
मायद परिवार तग नालवुम मंतोम | नन बे मेंड चिंकून संग दातन
नाकिन चिंकू नद उड़ा वेसा किया नद मिन्दे| पूत्ती बो , नन तांक बीड़ियोंना |
चिंकू बेस्सुट मेंड लापरवाही कीतोर |लोन तद चौकीदारी नाकिने किया वैतीता |
मम गुलय बाता पुत्ता संगे कीतोम | मम ओंडोय संग काम कीतोम |
मम कर्सीतोम मिंका संगे-संगे|
यायो माकिन समांग मुंडा कीता |
चिंकू इस्कूल् तग  मंदाना अस्सुट नन यायो ना तोड़ आतन | नन काकारीकिन  पापड़ तिन्सो जुय्य पूड़ीतन |
नेंड चिंकू ना गुरजी अतोर |नन मेंड बातै पूना करीयीतन |
नन ओंड नेल्ला तद नय दा नोन | नन वेरकाकिन वेरवोंन |
निम चिंकून जोकातोनी ?इल्लोक निम नाकिन मेंड जोकातोनी|
इग्गा इत्तव वाक्य तिंक पोड़ेम अय्मुट | निकिन इवीनग तिन्सो बाता कियानोंक मन मिन्दे?
नाकिन एंदानोंक मन मिन्दे|नाकिन ईनता दायनोंक मन मिन्दे|नाकिन जोता तग लंगानोंक मन मिन्दे|नाकिन चित्र बना कियानोंक मन मिन्दे|
नाकिन साइकिल चला कियानद नेल्ला मंता| नाकिन मेट्टा तरीनद नेल्ला मंता|  बेस्सुटबेस्सुट मम केत्तीतोम  कि नय दा लेक्क मंदानद |  अदेन मैदे कि नय बेस्सुट मेंड लोनता नोन गरे-गरे मंता|  निज़्जम नय बेके जुय्य अत्के  इल्लोक मायत्के अद तनाक-तनाक लोन तद अर मेहकीता |
इग्गा मिन्देम पिंकू नू नन पंखून |
नन बेस्सोर काम कीतन  दाह नेंड नीकिन केत्तीतन|
दिनल नरकोम नन  पिंकून तेतीतन |
पिंकू गेंद एस्सके नन पेहकी तत्तीतन |
पिंकू  पापड़ ओड़ के  नन काकारी पूड़ीतन |
पिंकू चित्र माड़ के  नन रंग वाटीतन|
पाल तिंक वेर्रका उत्त के  नन अवकिन मिंका पूड़ीतन|
पिंकू पोड़ेम अत्त के नन तल्ला ओड़सा  आतन|
पिंकून संग दिनल नन मिंका अयवीतन|
हिंदा तद एर बाड़ कैतीता?
बाड़, कि हिंदा तद एर तग ओव्वोड़ मंता|
चॉकलेट बाड़ मींगीता ?
बाड़,कि चॉकलेट तग शक्कर मंता|
रिम्मा बाड़ पुल्ला वैतीता?
रिम्मा नग अम्ल मंता अदे तांक पुल्ला वैसपीता |
कन्नीड़ी नग ओव्वोड़ मंता बाले?
हो, मंता|
मरका नग शक्कर मंता बाले?
हो,पंडतव मरका नग शक्कर मंता|
दही तग अम्ल मंता बाले?
हो,दही तग चुड्डुर  अम्ल मंता|
विवान तम यायोन संग ओन्ड शास्त्रीय पाटा कार्यक्रम ता दायनोंक मैदे तियाड़ आसो मत्तोर। "दाह,दाह,"इंजो यायो केत्ता। विवान ता कूसी राधिका इद कार्यक्रम तग एंदानोंक अंजो मत्ता!
तम कूसी हाल ता दुवते ओड़किन कैलानोंक वत्ता। अद केत्ता, विवान, कार्यक्रम सुम्मड़ जेल मंज शुरू आता,निम लोपा वाती बाले?
नन निकिन बातय तोसीतन।"
विवान नू तम यायो कूसीन संग हाल ता लोपा अत्तोर। ओन्ड रूम ता दुवते मुव्वुड़ अस्सो नित्तोड़। विवान लोपा ऊड़ी मंज वेरियतोर।
इस्सोरव डोला मिंदे!
विवान ऊड़ी मंज पूसा कित्तोर ,"इव बाले कीतोड़ उ?
"कूसी केत्ता," डोला नग तिन्सो पाटा वाटा। वाड़ा नन निकिन पेद्देड़ केस्सीतन।"विवान उरगिने आंगिलतोर," यायो ऊड़ा, बेस्सोर बीड़ियद डब्बा!
"यायो कवता।
कूसी पारो-पारो केत्ता, डब्बा अय्यो इद हारमोनियम उ,हारमोनियम तव पाटा नेल्ला तव, बेकेट गाल वाता आ नेकीता!
सा,रे,ग,म,प,ध,नी,सा।"
"मेन्डे तेंक केत्तीतोड़ तबला,तबला बेस्सुट मेंड जोड़ी ते मंता,अरके मेयनम मिंका मंता,बीड़ियद तबला रोड्डा कइ दा,चूडलद तबला तिन्दा कइ दा मंता,धा धिन धिन धा, धा धिन धिन धा।"
"वाड़ाट इंजे सितारा ऊड़ीकल ,लाटूम पापे मेन्डे गुम्मोड़ ईना मंता, इग्गा सात तार मंता,मनद सितारा देश विदेश नेक्का सोबा ते मिंदे।"
" वेद्दूड़ तग ऊदके सुर्र लेंग पेइतीता,ओसोड़ कृष्ण भगवान तद सोबा तद बाजी,वेड़ंज़्की ने तेनग पाटा पेसपीनद,बे मेंड तेंक अरके ओतके आता।"
" तेनग लेंग नेक्का नेल्ला मंता,पुत्ती बो?
निम बेग्गा ऊड़ी मत्ती इद बाजी?
"विवान पारो-पारो केत्तोर, " कूसीन पेंडुल तग ,शहनाई पेंसी मत्तोर,यायो नू कूसी कवता।
कूसी केत्ता, "दाटू, इंजे कार्यक्रम शुरू आता।"मंच तग गुलय डोला एवस मत्ता उ। ऊड़ानोड़ अपुन-अपुन पोड़िया आंपतोड़।
गुलय हाल तग पाटा के निन्डी मत्ता।
पाटा नू डोला पेंसानोड़ लाइन ते कुद्दी मत्तोड़    सितारा -पंडित रविशंकर,अनुष्का शंकर, जार्ज हैरिसन हारमोनियम - आर.
के.
बीजापुर शहनाई - उस्ताद बिस्मिल्लाह खान तबला - जाकिर हुसैन बाँसुरी - देवप्रिया नू सुचिस्मिता चटर्जी फ्लूट सिस्टर्स
माकिन काको नद नार दायनोंक नेल्ला आता|
काको ना लोन ता गरे ओंड नेककेय बीड़ियदमरका माड़ाम मिन्दे| तानग नेक्केय पिट्टे वाता|
नाकिन मरका माड़ातग मिंजानोंक नेल्ला आता| इग्गा बेनो नाकिन मेहका परवोर|
बाबो नाकिन सुवा ता गरे मेहकितोर| यायो गोड कोट्टाता मेहकिता | कोन्नी ननबेनोंके दोरकोन |
ओ,हैयो!काकोनद नय नाकिन मेहका परदिता|
असूट नाकिन नेल वाया वैतिता| काको नाकिन नेल्ला बुरीता|
-
ओंड ऐन एर उंदानोंक दायंते |
रेंड लोट्टबट्टी एर उंदानोंक दायंते|
मुंड बर्रे नू नालु पिट्टे मेंड एर उंदा दायंते|
एयंग लुप्पी नू रान पदी एर दा पक्काल दायंते|
सात ज़ेबरा एर दा पक्काल मिर्रन्ते|
आट पंडे नू नौ कीके एर तग ईनता करसन्ते |
ओंड डुव आंगलीता|तांक मेंड एर उंदानद |डुव तिंक बेनो वेरियीतो ?
ओंड ऐन डुव दा संग एर उंता
इद नीमाल  उ। नियद मूड़ तेंक मेंड  तिन्दानद नेक्का मन मिन्देनू अदेन मैदे नीमाल  बेस्सुट मेंड तिंजो मंता,तिंजो के मंता!
मम्म!
मम्म!
अलवी-.. अलवी!करस -करस!
करस.. करस!पय्युर नप कीस तिन्न नीमा!
दोय तद काला ते,मिड़का नद दिनम ते.. नीमाल बाता तिन्ता?
दोय तद काला ते मरका तिन्नुट- काया- पंडी। माल तव मरका, मिंगतव मरका। वन्ने मंदानव नू पंड तव तरबूजा,पय्युर तग एर पेस्पी नव पंडी,नीमा नव कइक कोन्न इप्पीर-इप्पीर नू गुड्डुम-गुड्डुम अत्ता।
मुस्सुड़ काला ते,  गुड्डुम-गुड्डुम मोय्योल पोइत्ता नू  नेक्का मुस्सुड़ वायन्ते.. नीमाल बाता तिन्ता?
मुस्सुड़ वत्ता, नरगे तिंदानव तत्ता-कम्कलो, पांडे नू गुड्डुम-गुड्डुम जोन्ना। मन वहत्तव पंडी, माल तव पंडी, नेंडु पंडी, ओहो!
नीमा नद वंजेर कोन्न जाबुड़ अत्ता।
इड़ंगा काला ते,दिनम चूडला आता,मेन्डे इड़ंगम तिप्पल कीता.. नीमाल बाता तिन्ता?
इड़ंगा काला ते कुस्सीड़ दोरकीता। बीड़िया-बीड़िया रासा माटी,उड़ाट!
माड़ा तग तरत्ता ,ओहो!अद गुलय इत्ता कोयत्ता!
नीमन्क तिन्दानद नेक्का मन मिन्दे कोन्नी अद कालम तद हिसाप ते तिन्ता। मम्म्म!
मम्मम!अलवी-अलवी!करस-करस!करस-करस!
दुनिया तग एय्यंग कालामी आता- वसंत, दोय,मुस्सुड़,शरद मेन्डे इड़ंगम। कोन्नी मन भारत तग इग्गा नीमाल मंता, अग्गा दोय, मुस्सुड़ नू इड़ंगम, मुंडे कालामी आता।
काला तद हिसाप ते तिन्दानद;नीमान लेक्क निम मेंड गुलय वड़सा मेंड रंग-रंग तव कुस्सड़ी नू पंडी तिन्ती। वाड़ाट मनल ओंड कलेंडर बना कियाकल कि बेना काला ते बेना कुस्सीड़, मेन्डे बेना पंडी तित्के नेल्ला मंता। इत्ता; पूस लेंज तिन्सो माग लेंज एवना                  चीकू;पूस लेंज तिन्सो माग  एवना मेन्डे दोय तिन्सो मुस्सुड़ कालम एवना     मंगपंडी; इड़ंगा कालम तिन्सो दोय एवना।
कुस्सीड़; दसरा लेंज तिन्सो बुड़्द लेंज एवना मरका; बुड़्द लेंज तिन्सो मुस्सुड़ कालम एवना  तरबूजा; चैता लेंज तिन्सो दोय माड़ेंग आयना।
लीची; एद्दीने नेंडु; एद्दीने जोन्ना; मुस्सुड़ कालम ता पेरके।
मुसम्बी; मुस्सुड़ कालम ते  शरीफा; इड़ंगा कालम ते रासा; गुलय वड़सा ते दोरको मंता  कोन्नी इड़ंगा काला ते नेक्का नेल्ला मंता ।
सरलान्क पारयानव पिट्टे उड़ानद मनते मत्ता। ओंड दिना, विज्ञान तद किल्लास तग खिड़की ता दुवते अद बग तग रेक्कावान पाड़स पारयानद डेय्या तिन्क उड़ो मत्ता। अद पिट्टे तिन्क नेक्का वेड़का वैता बेने!
तानकिन पेले जाज तिन्क पारयानद मिंका उड़ानद नेक्का मनते मत्ता। "केंजा!
नियद पेद्देड़ बाता?
निकिन बल्ला ता उड़ा वह्वो बाले?"
किल्लास तग पोड़ा कियानद मेडम केत्ता। सरलाल आका-बाका आस मंज तेदता मिंका केत्ता,सॉरीमेडम!
नन पारयानद डेय्या तिन्क उड़ो मत्तन्ना। मनल मेंड पिट्टे लेक्क पारयेल  इल्लोक पेले जाज ता लेक्के.. ""नियद पेद्देड़ बाता?
"'सरला'
"नेक्का नेल्ला!
निम पुत्ती बाले की भारत तद तोल्ल पेले जाज चला कियानद मुत्ते नद पेद्देड़ मिंका सरला मत्ता?
नायद पेद्देड़ हंसा उ, हंसा इतके रान बाको। निम पुत्ती बाले की बाको मिंका नेक्का पारयानद ओन्ड पिट्टे?"
मेडम केत्ता।  सरला!
निम जामा पुस्तकालय तग मन्नू। अग्गा नरगे पिट्टे नद नू पोर्रो पारयानव मशीनी नव पुस्तकी मिंदे उ।"उब्बय अद मावंग नू पिट्टेन पोर्रो अद नरगे पुत्ता मेन्डे मनल बाड़ पोर्रो पारया परवल  अदिन्क मिंका पुत्ता!
सरलाल करियता की नारुन मिंका पारया परदीता, कोन्नी पिट्टेन लेक्क अय्यो। नारुन पेले जाज तग कुद्दी मंज दुनिया ता बेना मेंड मूला तिन्क वेयला परदीता। इद नेल्लागाल दे  तद मशिंग ते मनल मेंड गाल पोइस वेयला नद वेड़का दोरकीता। पिट्टे नग रेक्का मंता उ। इव रेक्का अविनद मेंदुल तिन्क बीड़िया नू आक वर्रा ईना  मानता उ । अदेन मैदे अव पारया परदीता उ।
पेले जाज नेक्का बीड़िया नू नेक्का पूहतीता। ताना रेंड अस्सो पक्का पिट्टेन लेक्क मंता उ, इव पिट्टे किन पारयानोन्क मैदे सैता कीता उ। पेले जाज तव रेक्का पिट्टेन रेक्कान लेक्क लोपाt  निय्म रे नू दुवतेट वंगी मंता उ। इवे पेले जाज तिन्क नेक्का पोर्रो एवना पारयानोंक सैता कीता।
पिट्टे पारयाना अस्सुट तम रेक्का किन कायतीता, कोन्नी पेले जाज तिन्क रेक्का कायतीनद मनल बेस्सुट ऊड़वाल!
पिट्टे तम मेंदुल तिन्क पोर्रो तेतानोंक मैदे रेक्का कायतीता। पेले जाज मिंका गाल तद लाव ते के पारयीता। इद मशिंग लोपा तद इंगिन तिन्सो गाल तग लाव पुट्टसीता।
इंगिन नेक्का लावी नद मशिंग उ, इद पेले जाज तद अकल ता लेक्क काम कीता। पिट्टे पोर्रो पारयानोंक मैदे बेले अकल वाटीता आले पेले जाज मिंका वाटीता। पेले जाज तद इंगिन बेस्सुट निय्य  उन्ता अस्सुट तानग तिन्सो नेक्का उरगीने कास तग गाल पेइतीता। इदिने इंगिन ता पेरके गाल तग  लाव वाता। अदेन पेले जाज मुन्ने दाया परदीता।
कार नू दूसरा गाड़ी मिंका इंगिन ते के चलेम आता कोन्नी इव पेले जाज ता लेक्क बगवान तग तेड़ा परवो। गाल पिट्टेन रेक्का नग दायान लेक्क  पेले जाज ता लोपाट नू  दुवतेट दाता। पेले जाज तव रेक्का गाल तग मोयो-मोयो दिशा बलदा कियानोंक काम वाता।
पेले जाजी किन तेड़ानोंक मैदे ओंड बीड़ियद नू लाटू नद रोट मतके आता। इव रोटकी किन 'रनवे' इंतोड़।  पेले जाजी किन तेड़ा न अस्सुट नू डिग्गाना अस्सुट रनवे तग नेक्का उरगीने मिर्रा वैतीता। गाल तग तेड़ानोंक  मैदे नेक्का उरगीने मतके आता। सोब्बे तव पेले जाजी अस्सुटे तेड़ा परदीता उ। रनवे हवाई अड्डा तद ओंड नेक्का अक्केर तद पोड़या मंता, इग्गाय अवकिन तेड़ानोंक नू डिग्गानोंक मैदे नेल्ला समय दोरकीता।
पेले जाजी पुंज मंता कि अवकिन बे दायनद ,बाड़ कि  अवकिन मेंड ओयतुर डायबुर चला कीतोर। वेर डायबुर पेले जाज ता मुन्ने तद पोड़या तग कुद्दीतोर। वेरे गुलय पेले जाज तद स्पीट कंट्रोल कीतोर। इंजे वेला तव मशिंगी ने उड़ो मंतोर कि बेना वेला ते बेना हवाई अड्डा तग डिप्पानद। रोटी नग मनकिन ट्रेफिक पुलिस उड़ा वेसा कियान लेक्क पोर्रो मेंड मशिंगी ने  गुलय उड़ा वेसा कीसो मंतोड़। ओड़ डायबूर केस्सो मंतोड़ कि इद वेला ते इद पोड़या तिन्सो तेड़स्पा नू डिप्पा पेले जाज निज़्जम ओंड बीड़िया पिट्टे !
इद काली पिट्टे लेक्क इल्ला , इद बगवान मिंका पारयीता। सरलाल पेरसी मंज पेले जाज तद डायबुर बनेम आयानोंक आयन्ते।
निम पूत्ती बाले?भारत तद तोल्ल तद पेले हारलोव वैज्ञानिक जुलाई 1941  ई.
ते तेड़स्पी मत्तोर। दुनिया तग नेक्का उरगीने मिर्रानद पेले जाज लोखीड  जेट विमान 71  ब्लैकबर्ड उ । इद नेक्का उरगीने मिर्रानद पेले जाज उ।
भारत तग सोबब्ले मुन्ने अनुज्ञा पत्र , जे,आर.
डी.
टाटा तिंक एरो क्लब ऑफ इंडिया नू बर्मा फरवरी 1929 ते इत्तोड़। सरला ठकराल तिंक सोबब्ले मुन्ने भारत तद मुत्तेन्क पेले जाज़् डायबुर तद काम दोरकत्ता, इद अस्सुट 1000 घंटा तिंक नर्ग वेयलत्ता।
दाट तेड़ा पोइसपीतल!जोकातोड़ मिंका वेड़का ते करसाट। 1.
कागट आक तद पेले जाज माड़ाट मिंका उड़ाट कि बेनद जाज नरगे जुय्य दाता।2.
फ्लाई -डोन्ट फ्लाई' कर्सानद  :जोकातोड़ी ओंड समूहकीमुट मिंका ओयतून्क-ओयतून्क इटवा नालो इद बाकड़ा ता सर उड्डी पेले जाज ता लेक्क तेड़ाट। डेन[डोंगल]ओंड मूला ता निस्स मंज तेड़ानव नू तेड़वव सामानी नव पेद्दे केस्सो वातोर। ओर टेबल इंजो केतके जाजी किन नेल डिग्गी मंज कुद्दानद। बेनो ईले किया परवोर ओर डेन[डोंगल]आ अतोर।
"ला-ला,ला ला,ला.... "
" इद इग्गा तिन्सो मिन्दे बाले?"
"इद अद पोड़या तिन्सो मिन्दे  बाले?"
"इद कोन्न अग्गा तिन्सो मिन्दे!"
"ला-ला ला ,ला-ला,ला...".
"इद बगवान तिन्सो मिन्दे      बाले?"
" इद माड़ाम तिन्सो मिन्दे      बाले?"
"इद कोन्न पोदला नग           तिन्सो मिन्दे!"
"ला-ला ला,ला,ला,ला, ला .... "
"इद गुड्डुम मिन्दे   बाले?"
"इद पांडे मिन्दे बाले?"
"इद कोन्न एर्रा मिन्दे!"
"ला-ला ला,ला,ला,ला, ला .... "
"इद प्रार्थना मिन्दे बाले?"
"इद कविता मिन्दे बाले?"
"इद कोन्न पाटा मिन्दे!"
"इद कुम्मागोरोल कि बाले?"
"इद रामे कि बाले?"
" इद कोन्न .... "
"ला-ला ला,ला,ला,ला, ला .... "
" इद कोन्न गधा उ|" " इद कोन्न गधा उ!"
" इद कोन्न गधा उ!"
"ओ!ओ!
पारो मन्नुट!"
मायद परिवार तग नालवुम मंतोम | नन बे मेंड चिंकून संग दातन
नाकिन चिंकू नद उड़ा वेसा किया नद मिन्दे| पूत्ती बो , नन तांक बीड़ियोंना |
चिंकू बेस्सुट मेंड लापरवाही कीतोर |लोन तद चौकीदारी नाकिने किया वैतीता |
मम गुलय बाता पुत्ता संगे कीतोम | मम ओंडोय संग काम कीतोम |
मम कर्सीतोम मिंका संगे-संगे|
यायो माकिन समांग मुंडा कीता |
चिंकू इस्कूल् तग  मंदाना अस्सुट नन यायो ना तोड़ आतन | नन काकारीकिन  पापड़ तिन्सो जुय्य पूड़ीतन |
नेंड चिंकू ना गुरजी अतोर |नन मेंड बातै पूना करीयीतन |
नन ओंड नेल्ला तद नय दा नोन | नन वेरकाकिन वेरवोंन |
निम चिंकून जोकातोनी ?इल्लोक निम नाकिन मेंड जोकातोनी|
इग्गा इत्तव वाक्य तिंक पोड़ेम अय्मुट | निकिन इवीनग तिन्सो बाता कियानोंक मन मिन्दे?
नाकिन एंदानोंक मन मिन्दे|नाकिन ईनता दायनोंक मन मिन्दे|नाकिन जोता तग लंगानोंक मन मिन्दे|नाकिन चित्र बना कियानोंक मन मिन्दे|
नाकिन साइकिल चला कियानद नेल्ला मंता| नाकिन मेट्टा तरीनद नेल्ला मंता|  बेस्सुटबेस्सुट मम केत्तीतोम  कि नय दा लेक्क मंदानद |  अदेन मैदे कि नय बेस्सुट मेंड लोनता नोन गरे-गरे मंता|  निज़्जम नय बेके जुय्य अत्के  इल्लोक मायत्के अद तनाक-तनाक लोन तद अर मेहकीता |
हिंदा तद एर बाड़ कैतीता?
बाड़, कि हिंदा तद एर तग ओव्वोड़ मंता|
चॉकलेट बाड़ मींगीता ?
बाड़,कि चॉकलेट तग शक्कर मंता|
रिम्मा बाड़ पुल्ला वैतीता?
रिम्मा नग अम्ल मंता अदे तांक पुल्ला वैसपीता |
कन्नीड़ी नग ओव्वोड़ मंता बाले?
हो, मंता|
मरका नग शक्कर मंता बाले?
हो,पंडतव मरका नग शक्कर मंता|
दही तग अम्ल मंता बाले?
हो,दही तग चुड्डुर  अम्ल मंता|
बाले आता....
.... नन नायद बोड्डुम अदम के?
पुस्स.. रे!
पापड़ तद मूड़ मार ता अड़गीट  सुनीता मिंका पेइतीता।
निज़्जम नन गुलय वंगा नव पेड़ेक तित्के बाले?हुश्श्श्श.. !हेय, उड़ाट-उड़ाट.. सुनीता वंगा पोदला लेक्क अत्ता।
निज़्जम नन जेलिंग-जेलिंग नेसक् केबाले आता?
घप्प .. !नन सुनीता फुग्गा तोना। लंगाट मिंका गाडा कुड़याट, लंगाट मिंका गाडा कुड़याट, लंगाट मिंका गाडा कुड़याट, कुड़याट-कुड़याट।
निज़्जम नन नायव कोंडा किन टेक-टेक्का,नेक्का टेक-टेक्का तोह्त्के बाले आता?वेड़का वैतीता!इंजे नन तोंदवानोन सुनीता अत्तन!
बेनो मेंड पुन्नोड़ कि नन बेग्गा मिन्देन।
नायव रेंड अस्सो केव्की किन उरगीने तिवंगी मंज लाटूम कीसित्के बाले आता?उईईई .. !नन इंजे पारया नोन सुनीतान अत्तन, नन पिट्टे किन संग पारयानोंक दातन
मती कोट्टो मन..!निम बेनोंक मेंड वारे सुनीता,वंगा पोदला नद सुनीता,तोंदवद सुनीता मेन्डे  पारया नद सुनीता इंजो केलमा।
ओंड दिना इव गुलय तवी नद                                  लव कैली मंज नाकिन नेक्का                                  लावी नद सुनीता कीसीता।                                 अस्सुट नन नेक्का लावीनोन आस                  दुनिया तिंक एहातीतन!
सैम नेक्काय वेड़का तोर पेकल मत्त्तोर| ओनकिन तनद क्रिसमस ईनम तिंक पुन्दानद मत्ता|
"यायो, नायद क्रिसमस तद ईनम बेग्गा मिन्दे?"
सैम पूसा कित्तोर|यायो कवसो-कवसो केत्ता," अद कोन्न नन ओंड पोड़या तग मिस्सी तासित्तना |" तनद लाटुम वन्जेर पेस्पी  सैम तम बाबोंक मेहकानोंक अत्तोर|
" बाबो, नायद क्रिसमस ईनम बेग्गा मिन्दे?
"सैम पूसा कित्तोर|" तांक कोन्न नन अग्गा मिसतन निम् बेग्गा मेहका परवी , सैम," बाबो कवसो-कवसो केत्तोर|
हूँ.... नन पुत्तन कि बाले कियानद!
सैम आलसतोर | नन इंजे मेह्कीतन कि ईनम बेग्गा मिन्दे !
ओर बाबो नद टेबल ता पेरके उड़ह्तोर | इग्गा  ओंड ईनम मिन्दे, लालुम रंग तद कागट आक ते  मुटा कित्तद |  " कोन्नी इद कोन्न जुजु कुसीन मैदे मिन्दे," सैम अग्गा वाटतद पेपर तिंक पोड़ेम आसो केत्तोर|
मेंडे ओर यायो-बाबो नद कोल दा नेंगतोर | अग्गा ओनकिन नेल्ला तद पेपर ते  मुटा कित्तद ओंड ईनम दोरकता| "एल्फी काकन मैदे ,"सैम अग्गा वाटतद पेपर पोड़ेम आसो केत्तोर|
सैम मिन्जी-मिन्जी यायो नद अलमारी तेरीयतोर| अग्गा जमुनी पेपर ते मुटा कित्तद ओंड ईनम दोरकता | ताना पोर्रो लिका क़िस मत्ता," मा मय्यड़  सोफीन मैदे|
सैम मल्स मंज तन कोली तग अंज मंज कुद्दतोर | ओर नेक्काय आलसुड़ ते मत्तोर| अस्सुट ओनद नजर पलंग ता अड़गी  वाटतद ईनम  तग अत्ता| अद  रुपहले रंग तद  कागट आक ते मुटा कित्तद मत्ता!
" इद नायदु !"
तानग वाट तद पेपर तिंक पोड़ेम आस मंज नेक्का वेड़कतोर|
सैम डब्बा पेह्की मंज मेलतोर , इ मिड़तोर-आ मिड़तोर | " इग्गा बाता मिन्दे?
बाता मिन्दे इंगा ?"
सैम ईनम तिंक पाड़ह्तोर कि  मेंडे अग्गाय  मिस्सीतोर ?
सैम ईनम तिंक मेंडे पलंग अड़गी वाटतोर मिंका क्रिसमस एवना केपा नद आलसतोर |
