Hamisi aleekabila yunifomu iipya iyakufwala kusukulu.
Bawishi na Hamisi baayile mukumushitila kumaliketi.
Ilyo tabalaafika ukutali munshila ya kumaliketi, Hamisi amwene umwana nafwala ishaati ilisuma.
"Mwe!
Ishaati lilya lisuma ee!"
efyo atontonkenye.
"Kuti natemwa naine ukukwata ishaati ilisuma ngalilya lifwele ulya mulumendo," atwalilile ukutontonkanya.
"Moneni, baaleeshitisha amashaati ayasuma," efyalandile Hamisi.
"Baataata, naapaapaata nshitileniko limo fye," efyalombele Hamisi.
"Wilaangala!
Icileefwaikwa ino nshita ni yunifomu capwa," efyo bawishi batile.
"Nkwetefye ulupiya ulwakumanina ulwakukushitila yunifomu yobe caapwa," efyasosele bawishi.
Kuceshuko, kwalishele ulupiya ilyo baawishi bashitile unifomu yakwe.
"Kwashala ulupiya lwakumanina ulwa kushiteeshati!"
Kwena ali neeshuko leelo Hamisi!
Bushe alaasala ishaati liisa?
Iyee!
Alapang'andapalibeeng'ombeiyayemba.
Yakwata fye isengolimo ukwabuloomucila.
Yaliina nolufumoulukulu.
Ning'ombe yamakasaana.
Kacema eyoaatemwishapopang'ombe shoonse.
Ing'ombe shibiyenga shilelyaumulemfwe, iyiyena ilya yeka.
Ing'ombe iyiyaalubuli.
Ishibiyeshilaitaluka.
Ngawali kumenyeing'ombeyamusangooyukuti wacita shani?
Mwi tauni lya Nairobi,  ukutali nendupwa,  kwaleeikala abalumendo abaabula indupwa.
Baaleeikalafye cikulu bwaca.
Uluceelo lumo,  abalumendo baaleelonga impasa shabo panuma yakulala mumpepo mumbali yanshila.
Ukubomfya ifisooso,  baalikoseshe umulilo pakutamye mpepo.
Pali ili bumba paali Magozwe.
Ewaali umwaice saana.
Ilyo abafyashi bakwa Magozwe baafwile,  aalifye neemyaka isaano.
Aile mukwikala na banalume.
Banalume tabapooseleko amaano kumwana.
Magozwe tabaaleemupeela ifyakulya fyakumanina.
Baaleemupupeela incito shakubomba ishingi.
Nga Magozwe ati epushe neelyo ukuilishanya,  banalume baaleemuma.
Ilyo Magozwe aipwishe palwa kuya kusukulu,  banalume baalimumine nookutila,  "Iwe taumfwa.
Tapali ico wingasambilila."
Panuma yamyaka itatatu iya kumusunga ifi,  Magozwe aalibuutwike ukufuma pang'anda yabanalume.
Aambile ukwikala mumusebo.
Ukwikala pamusebo kwali ukwayafya kabili abalumendo abengi baaleecuula cila bushiku pakusanga icakulya.
Inshiku shimo baaleebooma,  shimbi baaleebeekata kuli bakapokola.
Nga baalwaala takwaleeba aba kubaafwa.
Ulupiya baaleesanga mukulombalomba,  mukushitisha amapulasitiki nafimbi elwaleebaafwilishako.
Ubuumi bwalyafisheko pantu amabumba yambi aya balumendo yaaleefwaya ukupoka incende shapusanapusana mutauni.
Bushiku bumo ilyo Magozwe aleefwayafwaya mufisooso,  asangile ibuuku ilyakale ilyalepauka.
Afumisheko ifiko aalibikile namwisaaka.
Cila bushiku,  aleefumya ibuuku nookwamba ukulolesha pafikope.
Taishibe ukubelenga.
Ifikope fyaleelanga umulumendo uwaishileba kensha wandeke ilyo aakulile.
Magozwe aleeloota namukasuba palwakuba kensha wandeke.
Inshita shimo aleemona ukuti emulumendo wine uwa mwibuku.
Kwalitaleele kabili Magozwe aiminine pamusebo aleelombalomba.
Umwaume umo aishile mupeepi napo aali.
"Uli shaani?
Nine Thomas.
Momba mupeepi napano,  pancende wingapoka icakulya," efyo atiile.
Asontele kung'anda yayeelo noomutenge wabuluu.
"Ninjishiba,  walaayapoka ifyakulya?"
efyo aipwishe.
Magozwe aloleeshe umwaume elyo aloleeshe kung'anda.
"Limbi ndeeya," efyo aaswike afumanapo.
Imyeshi yakonkelepo,  abalumendo baalibeeleshe ukumona Thomas.
Alitemenwe ukulanda nabantu makamaka abaleeikala mumusebo.
Thomas aleeumfwa amalyashi ya bantu aba.
Aali uuposa amano kufintu kabili uwacikuuku noomucinshi.
Abalumendo bamo,  baambile ukuya kung'anda yayeelo nabuluu mukupoka ifyakulya akasuba.
Magozwe aikele mumbali yanshila aleetamba ifikope mwibuuku lyakwe ilyo Thomas aishileeikala mupeepi nawene.
"Lileelanda pali cinshi ilyashi?"
efyo Thomas aipwishe.
"Lileelanda pamulumendo uwasangwike kensha wandeke," efyaaswike Mazongwe.
"Naani ishina umulumendo?"
Thomas aipwishe.
"Katwishi,  nshaishiba ukubelenga," efyaaswike Mazongwe panoono.
Ilyo baakumeene,  Magozwe atendeke ukweba Thomas ilyashi pa buumi bwakwe.
Amwebele ifyo abuutwike ukufuma kuli banalume.
Thomas taalaandile ifingi kabili taebele Magozwe ifyakucita leelo aleeumfwikishafye.
Limolimo baleelanshanya ilyo baleelya mung'anda yamutenge wabuluu.
Ilyo Magozwe aali nemyaka ikumi Thomas alimupeele ibuuku.
Ibuuku lyali pamulumendo wamumushi uwaleeteya umupila uwalumbwike saana.
Thomas alimubelengele Magozwe ili lyashi imiku iingi mpakafye bushiku bumo atiile,  "Ndetontonkanyefyo ulingile ukutampeesukulu pakuti usambilile ukubelenga.
Uleetontonkanyapo shani?"
Thomas atiile alishibepo incende uko abaana benga laala nookuya kusukulu.
Magozwe atontonkenye pancende ukwakulaala kabili nookuya kusukulu.
Nga limbi ifyo banalume bamwebele ati toomfwa teeti asambilile icili conse fyaciine?
Nga cakuti kulya kuncende bamuuma?
Alitiinine.
"Limbi cawamapo ukutwalilila ukwikala mumusebo," efyaatontonkenye.
Aebele Thomas ati aali no mwenso.
Thomas alimwebekesha ati akeekala bwino kuncende ilya.
Lyene Magozwe aile mukwikala mumuputule mung'anda yamutenge wagilini.
Aleeikalamo na balumendo babili bambi.
Bonse pamo abaana baali ikumi abaleeikala muli ilya ng'anda.
Elyo naba Baamaama Cissy nabalume baabo neembwa shitatu,  puushi elyo neembushi iikote.
Magozwe alyambile isukulu kabili lyalikosele.
Fingi ashaishibe ifyo aalingile ukwishiba pakuti alingane nabanankwe.
Limolimo aleefwaya ukuleka.
Leelo pamulandu weetontonkanyo pali kensha wandeke nakateya wamupila abamumabuuku yakwe,  taalekele nga filya fine nabo bashalekele.
Magozwe aikeele panse mulubansa lwang'anda yamutenge wagilini,  aleebelenga ibuuku lya kusukulu.
Elyo Thomas aikeele mupeepi nankwe.
"Lilelanda pali cinshi ilyashi?"
Thomas aipwishe.
"Lileelanda pamulumendo asangwike kafundisha," efyaaswike Magozwe.
"Naani ishina umulumendo?"
efyaipwishe Thomas.
"Ishina lyakwe ni Magozwe," efyaaswike Magozwe aleemwentula.
Nalitemwa ukutoloka neentambo pamo noomunandi.
Nalitemwa ukulemba pa boodi.
Nalitemwa ukubelenga ifitabo ifyakwata ifikope.
Nalitemwa ukulya ifisabo ifyapusanapusana.
Nalitemwa ukwafwako ukubomba incito kung'anda.
Nalitemwa ukumfwa utushimi twabaamaayo.
Nalitemwa ukulaala pabusanshi ubukulu.
Nalitemwa ukucita ifintu ifi.
Nga iwe watemwa ukuciteenshi?
Nalitemwa ukubelenga.
Nalaabelengela naani?
Nkashi yandi nalaala.
Nalaabelengela naani?
Baamaayo nabaamama baali neencito.
Nalaabelengela naani?
Baataata na baashikulu bali neencito.
Nalaabelengela naani?
Nalaibelengela nemwine!
Kale saana,  kwali abantu abaupeene babili abali abapiina.
Mung'anda yabo mwalifye umwana umo uo batemenwe saana.
Ishina lyakwe ni Chanda.
Ilyo akulileko,  abafyashi bakwe batontonkeye ukuti akaye mukwikala nabanalume abakankala ba Katebula.
Ilyo talaaya banyina bamubiliile ifyakufwala ifisuma ifyakwete amaliboni namabatani noobulungu.
Bamupangile notwakuikobeka mumukoshi.
Elyo Chanda aimine ubulendo bwakuya kumushi kwa banalume.
Ilyo aendele intamfu iitali,  afikile pakamana ako atolweke.
Ilyo atolwekefye akamana,  asangile umukashana  uwa fwele ifyakufwala fyasampauka.
"Uleeya kwi?"
efyaipwishe umukashana.
Chanda atiile,  "Ndeya kuli bayaama ba Katebula.
"Cawama.
Ba Katebula naine ni bayaama.
Naine apa uleemona naine ndeya mukubatandalila, natuye twendele chapamo, 'Twende babili temwenso" efyatile umukashana.
Efyo baendele pamo.
Ilyo baendelefye intamfu iinono,  umukashana aebele Chanda ati,  "Iyee!
Ifyakufwala fyobe neefya kukobekakobeka fiisuma.
Leka mfwaleko.
Elyo Chanda afuulile ifyakufwala fyakwe nookupeela umukashana.
Chanda alipapile pantu ilyo umukashana afwele ifyakufwala fyakwe amwene ukuti aali noomucila.
Calengele Chanda ukumfwa umwenso.
Ilyo amwene ifi elyo aishibe ukuti kanshi uyu mukashana ni Nkalamo.
Lilya baendakofye panoono,  Chanda atiile,  "Mpeela ifyakufwala fyandi noobulungu."
Nkalamo yatiile,  "Leka mfwale ukufika pacimuti palya."
Yasontele pacimuti caali palupili mupepi ifi.
Ilyo baafikile pacimuti,  Chanda aebele nkalamo ati,  "Filya twacumfwana,  mpeela ifyakufwala fyandi no bulungu."
Nkalamo amwaswike ati,  "Leka mfwale tufike peebala lilya."
Yasontele palupili lwakonkelepo.
Chanda noomwenso alisumiine.
Ilyo baafikile peebala Chanda alombele Nkalamo ati,  "Mpeela ifyakufwala fyandi noobulungu."
"Lekafye mfwale mpaka tufike pansaka apo abanakashi beekeele."
Efyo inkalamo atiile.
Asontele kunsaka iyaali apataliko.
Ilyo baafikile pakayanda,  Nkalamo asunkiile Chanda kunuma nookubutukila kuntanshi.
Nkalamo apundile umusowa uwu kulu kuli baanamaayo,  "Moneeni uyu mukashana afwele ifyasampauka.
Ankonkele akasuba konse.
napapata muntafyeni aleeya."
Baanamaayo baalipilbwike nookulolesha Chanda.
Aali noomwenso saana icakuti abuutukile mwitanga lyang'ombe.
Elyo INkalamo aile kung'anda yabanalume Chanda,  ba Katebula.
Lintu afikile aatile ati,  "Nine mwipwa wenu Chanda.
Abafyashi bandi nabantuma ukuti njise mukwikala naimwe."
Ba Katebula noolupwa lwabo,  balimupokelele umukashana uyo kabili baalimutemenwe.
Chanda mu bulanda aleele mwitanga kabili aliile ifyakulya fyambwa.
Cilya bwacha alie belama mumabala elyo aleeimba ulu lwimbo: "Nacuula ine,  nacuula ine.
Baataata nabaamaayo bantumine mukwikala nabaayama ba Katebula.
Munshila nakumenye Nkalamo abuula neefyakufwala fyandi noobulungu bwandi.
Nacuula ine,  nacuula ine."
Bushiku ubumo  bwine  ibeli lya ba Katebula umwaume aleenda mwibala elyo aumfwile ulwimbo lwabulanda.
Taishibe uwaleeimba ulwimbo,  leelo ilyo afikile kung'anda aebele baawishi ifyo aumfwile.
Ba Katebula baaile kumabala.
Ilyo baumfwile ulwimbo,  baalilolekeshe nookusanga Chanda.
Chanda aebele banalume ifyacitiike fyonse.
Ba Katebula bamusendele bamutwala kumushi nookumufisa mung'anda.
Baalishiibe bwino ifyakucita pakwikata Nkalamo Ba Katebula baalishibe ukuti umucila wankalamo walitemwa umunani wankasha.
Nkalamo teekuti ipite apali inaama ukwabula ukulyapo.
Eco ba Katebula baatumine abantu baabo ukuti bembe icilindi icikulu nookwisushamo inaama.
Ba Katebula  baalitile abakashana bonse abamumushi ukuti beese bangaleko ubwangalo bwakutoloka.
Nkalao alisakamene.
Taleefwaya ukutoloka icilindi.
Aalishibe ukuti alaakwata icilaka canaama.
Aaingile mung'anda yaakakile saana umucila kumubili.
Ilyo apwishishe aile ikala nabakashana bambi abaleeangalako ubwangalo.
Abakashana baatolweke icilindi umo umo.
Inshita yaalifikile iyakuti Nkalamo atoloke.
Aalyeseshe ukutoloka apatali leelo umucila walikakwike.
Umucila waitintile panshi mpaka yapona na muchilindi  umwali inaama
IlyoNkalamo aaleepalakata mumunaama abalumendo baayambile ukushiika icilindi noomucanga mpaka baishiikile yonse eyali empela ya ba Nkalamo.
Chanda aikeele nabanalume inshita iitali munsansa.
Kale saana, Akasuba, Umweshi, Imfula elyo Noomwela              fyaleelwa.
Ubwafya bwali bwakuti, Akasuba kaleefwaya ukulasanika kasuba konse.
Umweshi waleefwaya ukupeela ulubuto inshiku shoonse.
Imfula yaleefwaya ukulaloka cila bushiku, elyo Umwela waleefwaya ukupuupa cila bushiku.
Tafyaleefwaya ukupelana inshita.
Eico, fyapingwile ukwikala pamo nokulanshanya.
Kasuba aipwishe Mweshi, "Finshi ucita ukwafwalisha isonde?"
Mweshi ayaswike ati, "Ine mpeela ulubuto inshita ya bushiku pakuti inama shileelunga."
Mweshi aipwishe Mfula ati, "Bushe finshi ucita ukwafwilisha isonde?"
Mfula ayaswike ati, "Mpeela isonde ameenshi pakuti imiti na ifimeenwa fileekula bwino."
Imfula yaipwishe Mwela, "Finshi ucita ukwafwilisha isonde?"
Mwela alyaswike ati, "Ndapyanga pa isonde ukuti libe ubusaka.
Ndasalanganya imfula incende yonse."
Mwela aipwishe Kasuba ati, "Finshi ucita ukwafwilisha isonde?"
Kasuba alyaswike ati, "Mpela ulubuuto neecikabilila  pakuti inama na ifilimwa fyakwata ubumi."
Kasuba, Mweshi, Imfula na Umwela mfyaleekutika kufyo filelanda.
Elyo Kasuba atile, "Cishinka ukuti cila umo alafwaya isonde munshila iyaibela."
"Ee. Tapali nelyo umo ucilile umunankwe," efyayaswike Mweshi.
"Kuti twabombela pamo," efyalandile Imfula.
Mwela atile, "Kanshi natwakane inshiku."
Bonse basuminishanya.
Emulandu mu mwena inshita shimo umweshi ilyo kuli akasuba.
Inshita shimo kulaba ukumfwa icimwela ukupuupa ilyo kuli mfula.
Kasuba, Mweshi, Imfula na Umwela filabombela pamo bwino- bwino.
Filomfwana bwino saana.
Bushe walitemwa kasuba, mweshi, mfula nangu mwela?
Lenga ico watemwisha pali ifi.
Kalulu alileele mwisamba lyacimuti.
Mango yaponeene panshi ukufuma kucimuti.
Aumfwile amashiwi yakuti, "Butuka Kalulu butuka!"
Kalulu abukile bwangu bwangu nookubutukisha.
Kalulu akumenye inkoko.
"Cinshi uleebutuka?"
inkoko yaipwishe.
"Nshishibe nacumfwafye icintu caapona namashiwi yakuti 'Butuka Kalulu butuka!'."
Inkoko yalitiinine.
Yatampile apopene ukubutuka ilyo yaumfwile amashiwi yakwa kalulu.
Bakumenye imbwa.
Imbwa yaipwishe, "Muleebutukeenshi?"
Inkoko yatile, "Nshishibe, nacumfwafye ifyacilanda kalulu leelo nao teeshibe.
Kalulu acumfwa icintu capona namashiwi yakuti 'Butuka Kalulu butuka!'."
Imbwa yalipapile ifyo yaumfwile.
Nayo yaambile ukubutuka na kalulu neenkoko.
Bakumeene nakabaalwe.
Kabaalwe aipwishe imbwa, "Cinshi muleebutukila?"
Imbwa aiti, "Nshishibe.
Nacumfwafye inkoko ifyo yacilanda, taishibe.
Inkoko yacuumfwa ifyo kalulu aacilanda ukuti Kalulu acumfwa icintu capona na mashiwi yakuti, 'Butuka Kalulu butuka!'."
Kabaalwe nao aambile ukubutuka.
Baakumenye impunda.
Impunda yaipwishe, "Cinshi muleebutuka?"
Kabaalwe nao ati, "Nshishibe, nacumfwafye ifyo imbwa ilandile leelo nayo taishibe.
Nayo yacumfwa ifyacilanda inkoko kwena nayo taishibe.
Inkoko yacumfwa ifyacilanda kalulu kuti acumfwa icintu capona namashiwi yakuti 'Butuka Kalulu butuka!'."
Impunda nayo yaambile ukubutuka.
Baakumenye ing'ombe.
Ing'ombe yaipwishe, "Cinshi muleebutukila?"
Impunda aiti, "Nshishibe nacumfwa fye ifyo kabaalwe acilanda kwena nao teeshibe.
Acumfwa ifyacilanda imbwa.
Imbwa yacumfwa ifyacilanda inkoko leelo nayo taishiibe.
Inkoko yacumfwa ifyacilanda kalulu ukuti acumfwa icintu capona namashiwi yakuti 'Butuka Kalulu butuka!'."
Ing'ombe yaalitinine nayo yaambile ukubutuka.
Baakumene napuushi.
Puushi aipusha, "Cinshi muleebutuka?"
Ing'ombe aiti, "Nshishibe, nacumfwafye ifyacilanda impunda.
Nayo taishibe.
Yacumfwa ifyacilanda kabaalwe.
Kabalwe nayo taishibe.
Yacumfwa ifyacilanda imbwa leelo nayo taishibe.
Yacumfwafye ifya cilanda inkoko kwena nayo taishiibe.
Yacumfwa ifyacilanda kalulu ukuti acumfwa icintu capona namashiwi yakuti 'Butuka Kalulu butuka!'."
Puushi nao ayambile ukubutuka neenama shonse!
Elyo bakumenye umulumendo aleecofa incinga.
Umulumendo aipwishe, "Cinshi muleebutuka?"
Ifinama afiti, "Tatwishiibe.
Twacumfwa ifyacilanda kalulu kwena nao teeshiibe.
Kalulu acumfwa icintu capona na mashiwi yakuti, 'Butuka Kalulu butuka!'."
Umulumendo aalisekele ati, "Icisabo cacipona caacipona kumwela.
Nine naaceeba kalulu ukuti, 'Butuka Kalulu butuka!'."
Paatile akantu, kwali umwaume uyo baleeita Malumo.
Alikwete ing'ombe.
Cila bushiku aalelisha ing'ombe yakwe ifyakulya.
Kabili aaleeinwinsha ameenshi, lelo akwetefye  umutondo wameenshi uunoono.
Eico aalile ku mwina mupalamano wakwe kukwashima umutondo wa meenshi uukalamba.
Umwina mupalamano aalimupeele umutondo wameenshi uwakuliishe pali yonse elyo aatile, "Amaafya ya mwina mupalamano naine wine maafya yandi."
Ilyo paapitile inshiku shinoono, Malumo aaile kuli kabumba wa mitondo.
Aashitile noomutondo uunoono.
Aabiika na mukati kamutondo uukalamba uo ayashime kubeena mwina mupalamano wakwe.
Aabiikile umutondo uukalamba pamutwe ninshi mukati nabikamo umutondo uunoono.
Elyo aile ku mwina mupalamano uwa mwashimishe umutondo.
Malumo atile, "Naabwesha umutondo wenu, naukwata umutondo ubiye."
Umwaina mupalamano calimupapusha ukumfwa ukuti umutondo naukwata umutondo ubiye.
Atashishe Malumo aati, "Ing'anda yoobe yalipaalwa."
Panuma yanshiku shakupenda, Malumo abwelele ku mwina mupalamano wakwe mukwashima umutondo kabili.
Amapange akwete yakukana bwesha umutondo.
Umwine wamutondo aaleelolela Malumo ukubwesha umutondo wakwe.
Aasukile aya kung'anda yakwa Malumo nookutila, "Naisa mukusenda umutondo wandi."
Malumo alyebele umwina mupalamano wakwe ati, "We munandi umutondo obe naufwa.
Naciba munshila yakwisa kweba imbila ya bulanda."
Abeena mupalamano bakwe baatotele mulupu kukupapa.
Baafulilwe cibi.
Elyo bapaatiile Malumo abati, "Nshatala umfwapo uko umutondo ufwa."
Malumo ayaswike ati, "Mune suminafye ukuti naficitika.
Fyonse ifikwata abaana filafwa.
Naine wine kwena nacumfwa ububi pamfwa ya mutondo uukalamba."
Umwina mupalamano wakwe aalifulilwe saana na ukutwala Malumo ku cilye ca milandu.
Bakapingula bamilandu baakutike kufyo bonse babili baalondolwele.
Baasangile ukuti abeene bamutondo ebaali neecilubo.
Bapingwile ukuti Malumo asunge umutondo waafwa.
"Ilyo Malumo aatile umutondo naukwata umutondo ubiye waalisumiine.
Ilyo atiile ica mweo conse icikwata abaana cilafwa, naalungika."
Efyo bakapingula baaputwile umulandu.
Abeena mupalamano bakwa Mulamo baile baleeikula pakwenda ngeenkola.
Efyo Mulamo aasendele umutondo uukalamba mubucenjeshi bwakwe.
Helo.
Mulishani, nine Ntenga.
Ndi kakashana ngootukashana tuumbi.
Lelo nalikwata ing'wena mumubili wandi.
Teeti muimone.
Nomba nalishiba ukuti emoyaba.
Ishina ni Kasansa Wabipisha.
Aafisama mumubili wandi lelo tacena abanandi.
Teeti afume mumubili wandi nookwingila mu mubili obe nga waikala mupepi naine, nelyo ilyo waikata ukuboko kwandi.
Teeti afume mumubili wandi na ukutolokela mumubili obe nangu twingaliila pamo nangu, ilyo tulele panshi  pamo tuletuusha.
Ing'wena yandi, Kasansa Wabipisha, aaba muli ine ukutula ilyo naafyelwe.
Aalitemwa ukulya abashilika bonse abancingilila kutushishi na amalwele.
Nga alya abashilika abengi mumubili, ndalwala saana.
Ndafwilwa na ukuya ku sukulu na ukwangala na banandi.
Mfwile ukunwa umuti cila bushiku panshita imo ine.
Ngateifyo, ing'wena ilashibuka naikalipa icakuti nakabili yalya abashilika bandi.
Nshifwaya ileeciteefyo.
Eico, ndebukishako Baamaama ukumpeela umuti panshita iyalinga.
Nga naalya ifyakulya ifisuma ifili nga umusalu neefisabo, abashilika mumubili wandi bala koselako.
Ing'wena yandi ilafwilwa ukubeekata.
Ndemona ilaya mukulaala panoono.
Pantu ndoomfwako bwino kabili ndaba naamaka yamwangala nabanandi nakabili.
Ndasansamuka saana nga yayalaala pantu ndangala.
Bamaama bantwele ku kiliniki mukupoka umuti uwakuliisha ing'wena yandi.
Ulailaalika kabili, tailya abashilika bandi.
Elyo ndacita ifyakunsansamusha ifyo abaana bambi bacita pamo nga ukubutuka, ukunina imiti nookucinda.
Nalibatemwa saana Baamaama.
Baaba noomutima uusuma kabili baacikuuku.
Balampela ifyakulya ifyakumanina nafimbipo ifya kukosha abashilika bandi pakuti nilalwala.
Nga nalwala, balantwala kucipatala ukwabula kuposeenshita ukutiila naba bwino.
Ndatemwa nga bambika pamoolu ukumbelengela utushimi ilyo nshilasendama.
Panuma Bamaama nga bandalika, ndatontonkanya pafintu ifingi.
Ntontonkanya pafyakwishiba ukubelenga pa sukulu likalamba.
Nganakonkanyapo ukunwa umuti wandi uulalika ing'wena yandi, nkasunga Baamaama na ukulababelengela utushimi lintu bakakota nookuleka ukumoona bwino.
Nganakula, ndefwaya nkasambilile.
Ndefwaya nkaafwilishe ukusanga umuti uwakulalika ing'wena shonse ishaikala mumibili yabantu umuyayaya.
Nkasambilila ifyakwikala na ing'wena yandi mu mubili nookulailalika apo ningapesha.
Kabili nkakwata abanandi abengi, na ukukwata ifyakusansamusha ifingi cila bushiku.
Baamaama, baamaayosenge na baayama kabili  nabanandi baalintemwa nangu nakwata Kasansa Wabipisha mumubili.
Cikwekwe nasulama.
Umushishi wakwe uutali uleekumya panshi.
Ifimuti, icaani ne fintu fyonse fili fyasulama.
Amakasa yakwe yasuleme mu muulu, ka Cikwekwe kaleenda mupeepi.
Elyo ati, "Nalikumonapo pano.
Na usulama nakabili!
Mulandunshi ucitila ifyo?"
Amakasa yakwe yalepwiluka mu muulu.
Aesha ukufisama ku numa ya mushishi wakwe.
"Ha ha calyafya," efyo amweba.
"Ine tefyo naba.
Nshipalileko."
Mwape amwikata mu maboko.
Alefwaya ukumwafwa ukuti omfwikishe.
Baniina pamuulu apo atemwa ukwikala.
Pa muulu epo bengamona ifingi.
Ukuti bamone abaana ifyo baleyangala.
Balya baana tabaaba cimo cine.
Mulenga alibulungana.
Chi alikwata amatoni kumenso.
Lala muutali saana ukucila abanankwe.
Bamubamu aalitemwa ukwangala elyo kabili tasakamana icili conse.
Lulu ena atemwa ukubelenga mumutalalila.
Monoomushishi wakwa Frezy ifyo ufulungene.
Elyo Sid ena alaafwala amakalashi konse uko aleeya.
Naine, nabafye inkanda naamafupa.
Iwe niwe.
Tawaba weka.
Umuntu onse aaliibeela.
Tuli bamo beene.
Icaalo ecibansa umo bonse twangalila.
Pakwangala teeti tube cimocine.
Awe Cikwekwe aumfwa bwino pamulandu wafyo umunankwe asangile amweba.
Ukusulama kwena takumusekesha nomba alangala na bambi.
Umushi wa Malela walishingulukwa neempili.
Insoka ishingi shikala mumpanga mumpili.
Insoka iikulu baleeita ati Ulusato.
Insoka iyi yaletinya  saana abantu abamumushi kabili yaaleelya Imbushi na Impaanga.
Ubushiku bumo, Mutale,  Mutinta na Mabvuto baile mukuteeba inkuni.
Banakulu wabakashana aba baalibebele ukuti baleecenjela ne nsoka ya Ulusato.
"Mwikasenda icintu cimbi mumpanga.
Mukateebefye nkuni."
Nomba, Mutinta eka takonkele ifunde lya banakulu.
Abakashana baalisendele umukaka,  inkonde, ifyumbu namenshi.
Baalisendele intambo napanga iyatwa iyakuputwilako inkuni.
Abo batampa  noobulendo ubwakuya mumpanga
Mulwendo lwabo, baleeshimika  nookuseka.
Umukalamba wabo, Mutale, alibatalalike, "Twafika umwikala Ulusato."
Mabvuto aiitile bambi,  "Moneni ameeno yakwa Ulusato ayagolide.
"Natuyasende."
Mutale  abeebukishe ifyo banakulu babeebele ukutila beekasenda cintu nangu cimo  kanofyee nkuni."
Mutinta atile, "NshabacetekeIa  bamama.
Tabaleefwaya fye ukutila tusende  ifintu ifyo tuleefwaya.
Baalikwata umufimbila.
Nalaasenda ameeno ayagolide."
Bamunyina baalisakamana saana.
"Mutinta, natukusoka," efyalandile bamunyina.
Mutinta tapooseleko amano.
Panshita iine, Ulusato  aalishile mukufwaya ameeno yakwe.
Aaliikalipe pantu tayasangile ameeno yakwe ayagolide.
Ulusato, yaumfwile abakashana baleelanda nookuseka.
Yafiseme mulibwe kumbali yamusebo uwo abakashana baali nookubomfya
Abakashana balisendele inkuni  pamitwe.
Munshita iinoono, baumfwile icatiile, "Shhhhh!"
Abakashana balitiinine nookwesha ukufisama.
Ulusato aishile  naasama naipekanya ukusuma.
Mutale aalimbile bwino  bwino.
Na Mabvuto aalimbile ulwimbo
Uwakulekelesha aali Mutinta.
Aaliselela kunuma pantu aalitinine.
Atampile ukwiimba.
Nomba imimbile yakwe yalibipile namashiwi fye yali ayabipa.
Ulusato alikalipe saana.
"Ninshi tauleimbila nga bambi?"
Insoka yalishibe ukutila Mutinta ewasendele ameeno ayangolide.
Ulusato aalimina Mutinta.
Bamunyina babutukile kumushi nookuyaeba abantu bamumushi icacitike
Baamaama Ke baleesombola bakabici uno mulungu oonse.
Doobie, Maya na Duksie balaafwilisha baamaama Ke ukusombola kabici mwibala pacibelushi.
Buno bushiku abaana balaafwilishako ukupenda nookulonga bakabici.
Panuma, baa Baba Ke baalatwala ifibokoshi fyakabici kumaliketi mukushitisha.
Motoka yaikisha abaana apakwingilila mwibala.
Baamona ifibokoshi fyaba kabici nabafitulika mupepi namootoka ya baababa Ke iyakale.
"Iyee!
Kweena kabici iyi yingi!"
Maya alanda.
"Pafwile pali ikana limo ilyabakabici palya!"
Duksie aaseka.
"Nakalya!
Paleemoneka kwati pali imyanda ibili fye!"
efyo Doobie ataalika.
Baamama Ke baleelolela apakwingilila.
"Muli shani bonse?
Ndi uwasansa pakumimona!"
abaposha abana.
"Aleni natubombe.
Mulefwaika ukupenda bakabici nookubabiika mumabokoshi.
Icibokoshi cimo mulefwaika bakabici ikumi na fibili.
Nkwete amabokoshi amakumi yabili.
Babili pali imwe cilamuntu kuti aalonga mumabokoshi cinelubali.
Elyo umo kuti aalonga mumabokoshi mutanda.
Abaana baaiminina apo batuulike bakabici.
Baleelanda panshila ishapusana ishakupenda bakabici.
"Ndetontonkanya kwati nalaapenda ibili-ibili," efyo Maya asosa.
"Natemwa ukupenda ine-ine," Duksie alanda, "Cilangukako."
Doobie alundapo.
"Ine nalaapenda itatu-itatu ukutila mpusaneko!"
Ukwabula ukuposa inshita, abana baisusha ifibokoshi amakumi yabili.
"Mwabomba bwino!"
efyo baamama Ke basosa.
"Moneeni, pashalapo bakabici.
Inkumba shandi shaalitemwa kabici.
Twalashakanyako," efyo baasosa.
"Nibanga bakabici mulongele mufibokoshi?
Nibanga bashelepo?"
baamama Ke baipusha abaana.
Incito iileekonkapo yakubika imitengo pafibokoshi elyo nookwafwa baaBaba Ke ukufilonga pali motoka.
Bafwile babiika ifibokoshi isela limo kulubali lumo, elyo isela limbi nalyo, kulubali lumbi pakuti fifinina kumo.
"Twalapwisha ili liine!"
efyo baaBaba Ke balanda.
"Katumone nga nifinga nafimbi ifibokoshi twalalundapo ukutila fifinina kumo?"
Ukwabula kuposa nshita, ifibokoshi fyonse amakumi yabili fyalongwa pali motoka.
BaaBaba Ke bakafya injini wamotoka nookwensha ukuya kumaliketi.
"Nga kuti nashitisha ifibokoshi fyonse," efyo batontonkanya, "Nalakwata indalama ishingi ishakulungisha ing'anda yankumba nookushitilako abana akantu akaakubapusha!"
Pa famu baamama Ke na baana baleetapilila ifimenwa nookupyanga amabuula.
Lilya cileefika akasuba, ninshi bonse nabanaka.
Baamama Ke babeeba abati, "Inshita yakumilambula yafika.
Bushe kuti mwalanda ifyo mikwatile pabushiku bwelelo?"
Baingila mukati mukusenda ifyakubalambula.
Abaana bateekanya nookuloleela baamama Ke babwele nookuleeta ifyo baile mukubaleetela.
Lilya baleebwela amatumba ya apuloni ninshi nayeesula.
"Katumone nga namulotela bwino!
Fintu nshi muleepokelela lelo?"
Baamama Ke efyo baiswile itumba lya apuloni.
Efyo umwina wa ma apele waponene patebulo.
"Moneni, nine nacilungika!"
Duksie apunda.
Baamama Ke baeba abaana abati, "Aleeni nomba mwibukishe amafunde.
Kulinganya pakwakana.
Takuli uwakubuula ayeengi nangu ayanoono pabanankwe!"
Pakubala abana bapeenda ama apele yabili-yabili.
Balapeenda: yabili, yane, mutanda, ikumi, ikumi na yabili, ikumi na yataatu, ikumi na yane, ikumi na mutanda.
Elyo pashala na limo.
Yonse pamo yali ikumi na cinelubali.
Panuma yaifyo, baalinganya pa kwakana ama apele.
Kwashala ama apele yabili.
Abaana balonga ama apele mufyola ayakutwala kung'anda.
Niyanga cila mwana alasenda?
"Katuyaputule ama apele aya yabili twakane," Duksie aeba abanankwe.
"Nifinga ifipande fya ma apele ifyo cila muntu alasenda?"
Maya aipusha.
"Ninjishiba icasuko!"
Doobie amwentula.
Apopene, Baababa Ke nabo bafika ukufuma kumaliketi.
Mumotoka tamuli icilimo.
Baababa Ke baleemwentula.
"Ninshitisha bakabici bonse.
Nomba kuti nalungisha ing'anda yankumba nookumishitila ilya bola yamupila wakumakasa iyo mwaleefwaya."
"Yee!"
efyo abaana bapuunda.
Ndabuka  na ukukosha umulilo.
Ndakafya  amenshi.
Ndateba  inkuni.
Ndepika.
Ndapyanga.
Ukusuka  imbale.
Elo  ninshi munyinane ena aleangalafye!
Caali mulusuba ninshi nakasuba kalebalikisha na mu mpaanga na muuma.
Kanyelele tanwinepo ameenshi pa nshiku ishingi.
"Ndefwaya itoni lya meenshi nangu fye lya kutona kwibuula," efyasosele Kanyelele.
Umuume nao walyumine.
"Nga nshinwinepo ameenshi nalaafwa," efyalilile Kanyelele.
"Mfwile ukuya ku mumana banjebapo."
"Umumana nawisula ameenshi na umukuku ukalamba.
Uleekusenda," efyo akabundi kamano kamusokele.
Lelo Kanyelele aali na icilaka saana.
"Nalaafwa nga nshinwinepo ameenshi."
Eico aalile mukufwaya umumana.
Apitile pafikako fya fyaani na pa misambo yauma.
Alyendele mpaka aumfwile uko ameenshi yaleesansa.
Waali mumana!
Alyumfwile amabimbi ya meenshi.
Kanyelele anwine ameenshi ayatalala ukwisusha ulupi.
Atemenwe cibi icakuti tamwene nooko ibimbi lyaleeisa.
Kanyelele alyeseshe ukwika ku caani caleyelela ukupita apo ali.
Lelo bali musendele ku meenshi.
"Mutuule!
Mutuule!"
efyo apundile.
"Endesha, niina apa," efyo Nkunda yabuuta yatile, naikata akamusambo mukanwa kaiko.
"Nalaaikala pano pakuti ntashe Nkunda," efyo Kanyelele atontonkenye.
"Nalaalolela mpaka abwele mukunwa ameenshi."
Ubushiku bumo ilyo aaleelolela inkunda, abalumendo babili baishile ku mumana.
Baliikwete amalegeni yakulashilako.
"Kwaliba inkunda iyabuuta iisa pana mukunwa ameenshi," efyalanda umulumendo umo.
"Twalaipaya walaba munani wacungulo."
"Nshaleke abalumendo ukwipaya inkunda yabuuta," efyatontonkenye Kanyelele.
"Lelo nalicepesha saana.
Nalacita shani?"
Bwangu bwangu Inkunda yabuuta yalipupwike ukufuma ku cimuti ukwisa mukunwa ameenshi.
Kanyelele atontonkenye ifyakucita.
Yatolokele pa kulu kwa mulumendo.
Kanyelele yalisumine umulumendo pamaka saana.
Umulumendo aalitolweke.
Elyo apundile,"Maaayo!"
Inkunda ya buuta efyo yatulumwike nookupupuka.
Efyo yapuswike.
Efyo Kanyelele atooteele Inkunda yabuuta pakumupususha bamupuswishe.
Selemeng aalitemwa baapuushi.
Pamakwe paaliba baapuushi abengi.
Selemeng aalikwata puushi umo uwafiita.
Uyu puushi aalitemwa ukulya inama.
Selemeng aalikwata puushi umo uwaina.
Uyu puushi alalyafye fyonse.
Puushi wacitatu ena abutukila mucimuti.
Uyu puushi ena aleekatwa mucimuti.
Selemeng aniina icimuti.
Aikatwa mucimuti pamo napuushi wakwe.
Banyina Selemeng bafwiile ukubafwako ukwikila.
Selemeng aalikwata baapuushi babili abanang'ani.
Balaala akasuba konse mukasuba.
Selemeng aalikwata baapuushi batatu abapitaana.
Baleekata bakoswe ubushiku mucikini.
Selemeng aakwata imbwa imo.
Ishina ni Lirafi.
Lirafi taakwata abanankwe.
Ekala noobulanda.
Baapuushi bakwa Selemeng tabaatemwa Lirafi.
Bamupepekela panse yang'anda.
Lirafi aabutuka.
Selemeng asanga Lirafi amubwesha kung'anda.
Baapuushi tabali neensansa.
Tabaleefwaya ukumona Lirafi nakabili.
Ni baapuushi banga Selemeng akwata?
Aakwata baapuushi cinekonse-konse.
Nimbwa shinga Selemeng aakwata?
Aakwata imbwa imo.
Lirafi alikwi nomba?
Nibaapuushi banga mwakwata pang'anda?
Nimbwa shinga mwakwata pang'anda?
Ubushiku bumo kwali Ing’wena yali nensala saana.
Yalefwaya ifyakulya mumutalalila  ukwabula ukupanga ichongo.
Wiyu!
kucheshuko, Ing’wena  yaikata icakulya.
Panuma yakulya, Ing’wena  tayaumfwilepo insala nelyo panono elo yalifye iyasekelela  nganshi.
Pakafye yaumfwa insala  nakabili.
Kolwe akumana ne Ng'wena lumbali yabemba.
"Bushe wikala kwisa?"
Kolwe aipusha.
"Mulibemba," ya asuka Ing'wena.
"Bushe wikala kwisa?"
Ing'wena yaipusha.
Kolwe aasuka "Mufimuti."
"Bushe kuti waona?"
Ing'wena yaipusha.
"Iyo, teti nsambe," Kolwe aasuka.
"Kuti nakusambilisha."
Ing'wena yalanda, "Witina, tulifibusa."
"Kolwe, bayama balwele, balefwaikwa inama," Ing'wena yalanda.
Kolwe ali nomwenso mumatontokanyo bushe Ing'wena yalandya?
Kolwe alefwaya okufyuka Ing'wena.
Elyo Kolwe akwata etontonkanyo.
Kolwe alaaya, "Nalaa bapela umutima wandi?"
"Lelo umutima wandi, uli muchimuti kwishilya," alanda Kolwe.
"Bushe kuti wayausenda umutima obe?"
Ing'wena yaipusha.
"Ee," Kolwe asumina
Lilya Ing'wena yabwelela kwishilya, Kolwe afulumukila kufimuti.
Ing'wena yatile, "I we tauli chibusa wandi, wachimbepa."
Kolwe atile, "Lwe naine, tatuli fibusa.
Ulefwaya okundya."
Akasuba kalibalile saana mulusuba ninshi na mumpaanga na muuma.
Kanyelele tanwinepo amenshi pa nshiku ishingi.
“Ndefwaya itoni lya menshi nangu fye lya kutona kwibuula,” efyasosele Kanyelele.
Nomba nangu muume walyuma.
“Nga nshinwinepo amenshi nalaafwa,” efyalilile Kanyelele.
“Ningile ukuya kumumana naumfwapo.”
“Umumana naawisula kabili uli na maka.
Uleekusenda,” efyo Akabundi kamano kasokele Kanyelele.
Leelo Kanyelele aali neecilaka saana.
“Nalaafwa nga nshinwine amenshi.” Elyo abweleelemo mukufwaya umumana.
Apitile pafikako fya fyaani na pamisambo yauma.
Aendele mpaka aumfwile uko amenshi yaleesansa.
Waali mumana!
Aumfwile amabimbi ya menshi.
Kanyelele aminine umusa uutali uwamenshi yatalala.
Atemenwe cibi icakuti tamwene nooko ibimbi lyaleeisa.
Kanyelele aeseshe ukwikatilila kucani caleelela ukupita apo ali.
Leelo apyangiilwe kumo na menshi.
“Mutuule!
Mutuule!” efyo aitile.
“Endesha, niina apa,” efyo inkunda yabuuta yatiile, naikata na kamusambo mukanwa kaiko.”
“Nalaaikala pano pakuti ntootele kunkunda,” efyo Kanyelele atontonkenye.
“Nalaalolela mpaka abwele mukunwa amenshi.”
Ubushiku bumo ilyo aaleelolela inkunda, abalumendo babili baishile ku mumana.
Baliikwete imilegeni.
“Kwaliba inkunda iikulu iyabuuta iisa mukunwa amenshi,” efyasosele umulumendo umo.
“Twalaaliila ubushiku.
“Nshaleke abalumendo ukwipaya inkunda yabuuta,” efyatontonkenye Kanyelele.
“Nomba naalicepesha, kuti nacita shani?
Elyo inkunda yabuuta yaapupukile panshi ukufuma kucimuti mukunwa amenshi.
Kanyelele atontonkenye ifyakucita.
Aatolokele palukasa lwa mulumendo umo.
Kanyelele asumine ulya mulumendo na maka yakwe yonse.
Umulumendo aalitolweke.
Elyo apundile,“Mayo!”
Inkunda ya buuta efyo yatulumwike nookupupuka.
Efyo yapuswike.
Efyo Kanyelele atooteele inkunda yabuuta pakumupususha bamupuswishe.
Umupila.
Umupila wandi.
Umupila wandi uwakashika.
Umupila wandi uukulu uwakashika.
Napanta.
Napanta umupila wandi.
Napanta umupila wandi uwakashika.
Napanta umupila wandi uwakashika naamaka!
Ulikwi?
Ulikwi umupila wandi?
Ulikwi umupila wandi nomba?
Ulikwi umupila wandi uwakashika nomba?
Uli mumuulu.
Uli mumuulu saana.
Uli mumuulu saana mulwelele.
Uli mumuulu saana mulwelele,  ukucila pamweshi.
Nauya!
Ndume yandi umunoono tasendama bwangu.
Ine ndabuuka bwangu pantu nalikoosa!
Nine njisula amawindo ukuti ulubuto lwingile.
"Uli lutanda lwandi ulwalucelo," eba maayo.
Ndaisambikia cila bushiku.
Nshifwaya abakungafwa.
Nshisakamana ukusamba menshi yatalala nangu nisopo ya bulu iyakucapila ifyakufwala.
Bamayo balanjibukisha abati, "Wilaba kusukusa ameeno."
Ndasuka naati, "Nakalya, teeti ndabe!"
Panuma yakusamba, ndaposha Bamaama nabamaayo-senge.
Ndabalomba ukukwata ubushiku busuma.
Elyo naifwalika nemwine.
"Ninkula nomba maayo," efyo njasuka.
Kuti namanaga amabatani na ukukaka intambo sha pa nsapato.
Ndashininkisha ukumona ukuti ndume yandi naishiba fyoonse ifileecitika ku sukulu.
Mu sukulu ndabomba bwino mu nshila yonse.
Ndacita fyonse ifi fisuma cila bushiku.
Lelo ifintu natemwa ukucita ifisuma kwangala, kabili ukwangala!
Naali batemwabakafundisha bandi.
Ni bakafundishabasuma.Baacikuuku kabilibaalifuuka.
Baaliluka imishishiishimoneka bwino.
Baalibikamonoobulungu ubwamakaala ayengimumishishi.
Ubulungu bwabobwa gilini,ubwabuuta,ubwakashika kabilinoobwa yeelo.
Baamaayomukandukekoimishishi ngeeshabakafundishabandi.
Nga nakulilakonkabikamonoobulungumumishishi shandi.
Nga nakulamfwaya ukuba ngabakafundishabandi.
Zama aleeipekanya ukuya kusukulu.
Baataata baleeipika umusunga uwaluceelo.
“Baamaayo baalishiba ukwipika umusunga uusuma!” efyalandile Zama.
Umusunga ulaapeela Zama amaka ayakusukulu.
Umusunga wena naupya.
Baataata baleebika umukaka baleemwentula.
“Baataata, umusunga uyu ucili uleefwayikwa shuga,” efyasosele Zama.
“Umusunga uwo beepika baamaayo waliwama ukucila uwabaataata,” Zama efyo atontonkenye.
“Baataata, ndelombako shuga,” efyalombele Zama.
Bashi Zama baamupeele shuga naimbi.
“Mmu!
Baataata!
Mwacibika umucele uwingi mumusunga!”
“Taata, nga baamaayo baalaisa nshita nshi?” Zama aipwishe.
Akale saana, mukati kampanga imo ifi, Imfumu Mbwili yatendeke ukutontonkanya pafikacitika kuntanshi.
"Ndeeya ndekota kabili bushiku bumo nkafwa.
Imfumu yamaano ilasalilalimo impyani ilyo icili namaka."
Imfumu Mbwili yalitontonkenye ica kucita.
Yatumine bakapaaso mumpanga.
Yabebele ukwipushe nama shonse ukuya kwisano lyamfumu.
Yaali nookupanga umutebeto uukalamba uko yaali no kubilisha amashiwi yacindama.
Efyo bakapaso baile ulubilo muncende shonse isha mpanga.
Pabushiku bwamutebeto, inama shonse shaali kwi sano.
Shaleeimba nookucinda.
Kanshi kwali ukuilemena.
Ilyo umweshi wamoneekele pamuulu waamiti, imfumu yaishile iminina pakati.
Inama shonse shalilekele ukucinda nookwimba.
Baikeele tondolo  ilyo imfumu yatendeke ukulanda.
Yalikolele pamukoshi no kusosa aiti, "Nimpingulapo ukuti inshita yakusonta impyani naifika.
Nomba apo naalimitemwa bonse cimo ciine teeti nsale pali imwe uucilileumunankwe.
Mukacimfyanya elyo tukamone uwingapyana."
Imfumu Mbwili aimishe ifumo.
Elyo atiile, "Uwalaapoosesha ifumo mumuulu nookupenda ukufika ikumi  ilyo taalilapona panshi ninshi eukampyana."
Ilyo Imfumu Mbwili yapwishishe ukulanda, inama shaumfwa icongo icikalamba saana kunuma.
Elyo shapilibuka nookumona insofu ileenda ileepita mwibumba ukuya kuntanshi.
"Fumeeni munshila.
Nine nama iikulu saana.
Mfwile ukubeemfumu," e Nsofu.
Insofu yabuulile ifumo nookulimisha kumulembe.
Yabiikile umutwe waiko kunuma nookupoosa ifumo mumuulu.
"Cimo, Fibili, Fitatu!
Oo!"
e Nsofu.
Ifumo lya somene namumushili ilyo icipendo cafikile pali fine.
Insofu yaalifulilwe kabili yatendeke ukulisha inshindo.
Imfumu Mbwili atiile, "Wacikwateenshita yoobe."
Ilyo Insofu yaile, inama shimbi shatendeke ukulanda nashisansamuka.
Nakabili kwali icongo nacimbi ica bapumfyenye icaleefumina kunuma iye bumba.
Kapooli aishile aleenda namaka aleeti, "Seleeniko.
Seleeniko.
Nine nkabeemfumu."
Kapooli abwelelako kunuma, aikatisha ifumo elyo aliipoosa mumuulu.
"Cimo,Fibili, Fitatu, Fine, Fisaano!
Owe!"
Efyo apundile.
Ifumo lyaponeene panshi ilyo apendele mutanda.
Afulilwe icibi aimya noolukungu mumwela.
Mbwili elyo amwebele, "Kapooli, kupoosa limo.
Inshita yobe naipita."
Kapooli efyo aile.
Panuma yaifyo, inama shatendeke ukuilishanya ashiti, "Ukucimfyanya nakwafya.
Nsofu acifilwa elyo ena ninama iikulu saana.
Kapooli nao acifilwa ena wamaka.
Tapaliuwingacimfya muli ubu bwangalo."
Ilyo liinefye baumfwile, icongo nacimbi cileefumina kunuma yeebumba.
Ilyo inama shalooleshe tashasumiine ifyo shamwene.
Bamwene Kolwe aleeisa kuntanshi.
Ilyo aleenda aleeimba nookwimba ati, "Kuti naacimfya.
Kuti naacimfya.
Kuti naacimfya."
Kolwe aabuulile ifumo elyo ansansamina.
Abweseshe ukuboko kunuma elyo atwala kuntanshi elyo aatolokeele mumwela nookupoosa ifumo mumuulu.
"Cimo!
Fibili!
Fitatu!
Fine!
Fisaano!
Mutanda!
Cinelubali!
Owe!"
efyalilile Kolwe.
Ifumo lyaponene panshi ilyo apendele ukufika pali cine konsekonse.
Kolwe afulilwe icibi.
Aafuliwe icakuti aatendeke ukushinguluka nookuilishanya.
Leelo Imfumu Mbwili yaebele Kolwe ati, "Iyo, Kolwe.
Waacikwata inshita yobe."
Efyo Kolwe aile.
Efyo inama shimo shapilibwike nookutendeka ukuya kung'anda.
Lilya shaleeya, shamweene kampelembe akanoono kaleepita mwibumba.
Elyo kaisa kaleebutuka kaleeti, "Loleeleni.
Lekeeni njesheko.
Kuti naapoosa.
Lekeeni njesheko."
Ilyo inama shimbi shaumfwile amashiwi ya kampelembe, shalyambile ukuseka shonse.
Imfumu Mbwili yatolweke nookupunda mubukali aiti, "Lekeenifyo!
Mwilasuusha Mpelembe!
Naani aatiile inama shinoono teekuti shicite ifyo inama ishikulu shingacita?
Nga cakuti Mpelembe aleefwaya ukwangalako, twalamupeeela apooseko ifumo ngeenama shimbi.
Seleeniko apoose ifumo."
Efyo Mpelembe awile ubukupeeme ku Mfumu, elyo apilibwike  aasendele ifumo mu kanwa.
Neefumo mukanwa elyo atendeke ukubutuka namaka yakwe yonse.
Ilyo afikileapaakupoosela elyo aatolokeele mumuulu apatali.
Lilya aisha iceefu, elyo aapoosele ifumo nookupunda ati, "Pali fisaano nga wabikapo fisaano fipeela ikumi."
Inama shonse shaikeele tondolo.
Shalipelenganishiwe.
Elyo Imfumu Mbwili yaatile, "Efyo, Mpelembe!
Nga pali fisaano wabiikapo fisaano kukwata ikumi.
Enshila naimbi iyakupenda ukufika kwi kumi."
Ukucimfyanya takwali kwakusanga uwakulisha neelyo uwa kosesha leelo kwakumona inama yacenjela!
Efyo Mpelembe apyene pa bufumu ilyo Imbwili yafwile.
Ilaya lyakwa nkashi yandi lilanseela.
Sweeta yakwa ndume wandi nayo ikulu taininga.
Icoola candi cikulu leelo tecikulu saana.
Uyu mushipi wakale ulampata.
Ici, ciisote cacilubi candi.
Insokoshi shandi shilaninga lelo ilangi talilingile.
Ishi ninsapato shandi ishipya.
Shaninga bwino saana.
Kale saana, takwali inama iyakwete amoolu.
Shonse shaleeikulafye pamushili.
Abantu fye epela ebakwete amoolu pantuMaguru apeele abantu amoolu.
Ubushiku bumo Maguru atontonkenye ukupeela amoolu kunama shonse.Aendele ukushinguluka umushi onse aleebilisha ukubomfya icakulandilamo.Aleefwaya ukuti inama yonse ileenda ngo muntunse.
Inama shatemenwe cibi ilyo shaumfwile ukuti shali noopeelwa amoolu.Inama yonse yaleefwaya ukukwata amoolu pakuti shileenda nookubutuka.Shalimbile, ukusunsha imicila nookukapa amapindo.
Inama shalilongene nookulaanshanya ifyo caafya ukuikula.Umushili waleeshikwebulula pamala.Amoolu yaali nookushafwa ukwiminina nga bantu nookumona ukutali ngeefyo abantu bacita.
Ilyo bwaciile, inama shaikulile ukuya ku ng'anda yakwa Maguru mukupoka amoolu.Indyabulula, inkalamo, insofu, utululu, ing'wena neefyuuni fyalitanteme nookuloleela ukuti bafipeele amoolu.
Inama imo imo yapeelwe amoolu yane.
Ifyuuni fyapeelwe amoolu yabiliyabili.
Inama shaalipuseneko ukumoneka na moolu.Shimo shalicinda kunsansa.Shimbi nasho shaleefilwa ukwenda kabili shaleepona.
Inama shaendeleukushinguluka umushiukukumbwisha abantuamoolu.
Shonse namashatiile, "Tatwakataleatuikulapo nakabili."
Inama yaleekelesheko mumulongo caali ciyongoli.Maguru aipwishe, "Bushe kuli nabambi abakukonkelepo?"
"Iyo mukwai, nine wakulekeleshako," efya aswike Ciyongoli.
Maguru atontonkenye ukuti, "Nga takuli nabambi, lyene cinshi twalaacita namoolu yashala?"
Maguru apeele amoolu yasheleko yonse ku ciyongoli.
Ciyongoli aile nensansasaana pantu aakweteamoolu ayengi.
"Nkalaendesha ukucilauuli onse," efyoatontonkenye.
Panumafye Ciyongoli aile, insoka yaishile kung'anda ya kwa Maguru.
"Maguru, shimpeniko amoolu," efyo insoka yapapeete.
"Nimpeela amoolu yonse.
Waaciba kwi?"
efyaipwishe Maguru.
"Naacilaalisha," efyaaswike Insoka.
Maguru afwaile mung'anda yakwe nga mwalisheleko amoolu ayali yonse.
Leelo tasangilemo ayali yonse.
Maguru afumiine panse nookutila, "Cabipa we nsoka, takuli amoolu ayashele."
Insoka yaikulwilefye yaya na kung'anda ukwabula amoolu.
Ukufuma bulya bushiku insoka tailaalisha.
Lyonse iloleela inshita ikapoka amoolu.
Batata balitemwa umusunga.
Ine nalitemwa ama konifuleki.
Batata batemwa ukunwa ama kabe ya kofi.
Ine natemwa ukunwa umukaka.
Batata batemwa ama apo.
Ine natemwa amacungwa.
Batata batemwa umukate.
Ine natemwa umakate uwakukanga.
Bonse twatemwa keke uwamafuta.
Ili lyashi lyakwa Kasunga neefyo aaleesunga inama shanshiwa.
Umweshi uwapwile waali neencito sana uko kucende basakamanina inama.
Uwaatampilile ukufika ni Nomsa.
Aali noomwaka umo.
Nomsa aali uwaonda kabili aali noobulanda.
Tapapitile nanshita, Nomsa aaliba namaka.
Aalitampa ukwangala neenama shimbi.
Ubushiku bumbi muli ulya wine umweshi, indeke ya pakapaka yaalifika pang'anda yanama.
Mundeke ya pakapaka mwali akansofu akanoono naabakafimba noobulangeti ubukulu.
Ishina yaali ni Ndiwa.
Ndiwa aali neenshiku shisaano.
Kasunga aaleelisisha Ndiwa kwibotolo.
Bushiku bumo bonse baalibabusha nookufika kwakwa Ambia, Ndyabuluba.
Ambia aali neemweeshi shisaano.
Aalinaka panuma yalweendo ulutali.
Pamulandu wamukoshi uutali, Kasunga aikatile ibotolo pamulu pakulisha Ambia.
Inama shanshiwa shalekeleshe ukufika ulya mweeshi tubana twa nkalamo tutatu.
Amashina twali Kopi, Kepi elyo na Keji.
Kasunga naabamwafwako baalitemwa inama shonse ukulundapo neeshishumfwa.
Abantu bakung'anda yakusungungila inama shanshiwa balabombesha sana.
Balacetekela ati bushi bumo inama shanshiwa ishi shikatampa ukuisakamana pasheka.
Panuma yaifyo kuti shabwelela mumpanga.
Bushiku bumo kumumana, Mbwa asangile amaani  mumucanga.
Elyo ayipwishe, "Ni namanshi yashiile amaani aya pano?"
Apendele amaani ikumi.
Aamwene kwati ya Cibata.Efyo ayabiikile mu coola.
Aayatwele kung'anda ayabiika na muncende yakaba.
Ilyo Mbwa abwelele kumumana, akumenye Ng'wena.
Ng'wena aipwishe ati, "Bushe naumonapo amaani yandi?"
Mbwa ayaswike ati, "Nshishibe icili conse pamaani yoobe."
Ukufumaapo, Ng'wena  aatandaliile inama shonse ukwipusha pamaani yakwe.
Uku ninshi amaani yaleetoota limo na limo.
Mbwa aleesakamana bwino utwana twa Ng'wena.Leelo ifyakulya tafyaleekumanina.
Utwana twa ng'wena twaleebafye neensala lyonse.
Ubushiku bumo Ng'wena  aaile kung'anda yakwa Mbwa mukufwaya amaani yakwe.
Ilyo aali panse aumfwile amala ya twana twang'wena yaleebulukuta kunsala.
Elyo Ng'wena aaingile nookuuma Mbwa noomucila  wakwe.
Efyo Mbwa aapundile, aatoloka nokupulila  pawindo.
Ng'wena aapepeeke Mbwa inshila yonse mpaka kumumana.
Elyo Mbwa aalilile, "Unjeleeleko, nshaishiibe ukuti maani yoobe!"
Ng'wena efyo aacetekele Mbwa nookumweleela.
Ng'wena atwele abaana bakwe mukubasambilisha  ukoowa.
Nalitemwa ukubelenga.
Nalaabelengela naani?
Nkashi yandi nalaala.
Nalaabelengela naani?
Baamaayo nabaamama baali neencito.
Nalaabelengela naani?
Baataata na baashikulu bali neencito.
Nalaabelengela naani?
Nalaibelengela nemwine!
Uyu ni Maluba.
Ishina lyakwe lipilibula amaluba muciBemba.
Ulucelo Maluba alalanda kucimuti cama cungwa.
"We cimuti camucungwa napaapata mpelako amacungwa."
Maluba aya kusukulu.
Munshila aeba icani ati, "We cani uleekula bwino napaapata kabili wilauma."
Maluba apita pama luba yaampanga.
"Mwemaluba natotela pabusuma bwenu mupela."
Kusukulu maluba aya mukulanda kucilimwa ati, "We cimuti napaapata ukule ne misambo iikalamba."
Maluba alanda kulumpango lwama luba yeesukulu ati, "Napaapata mukule bwino pakuti muleelesha ifipondo ukwingila mukati keesukulu."
Ilyo Maluba abweleele kung'anda, aile kucimuti camacungwa nokucipusha ati, "Bushe mwemacungwa namupya?"
"Yoo!
Amacungwa yacili ayabishi.
Nkesa kumonako mailo wecimuti camacungwa nalimo nkasangako ifisabo nafipya."
Abantu bonse baalishiba ukuti Insofu yaalikwata umoona uutali.
Leelo kale saana, umoona wansofu waali uwipi kabili uwaina, ngoolusapato pakati ka cinso caiko.
Bushiku bumo, kwafyelwe akaana kansofu.
Kaleeipusha-ipusha pa cintu icili conse.
Kaleeipusha inama iili yonse.
Kaali nameepusho pa Ndyabuluba.
"Cinshi wakwatila umukoshi uutali?
"efyo kaipwishe.
Kaali nameepusho pa Cipembele.
"Mulandunshi isengo lyobe lyatwiila?"
Kaali nameepusho pa Mfubu.
"Cinshi wakwatila amenso ayakashika?
"efyo kaipwishe.
Kaali nameepusho ayeengi pa Ng'wena.
"Bushe Ng'wena ilya cinshi ubushiku?
"efyo kaipwishe.
"Wikeepushapo ilipusho ngeelyo!"
efyatiile banyina.
Akaana kansofu kalimine kaya, ninshi naakafulwa.
Tapakokwele, mwankole yaalipupwike panshi yafika napakana kansofu.
"Tiye unkonke kumumana.
Kulya walaamona ico ing'wena ilya ubushiku," efyatile mwankole.
Efyo akaana kansofu kakonkele mwankole kumumana.
Kapitile mucaani nookwiminina mumbali yamumana.
Kaloleeshe mumenshi.
Ing'wena ili kwi?
"Shaani," efyalandile ilibwe mumbali yamumana.
"Shaani" efya landile akaana ka nsofu.
"Kuti wanjeba ico ing'wena ilya ubushiku?"
efyo kaipwishe.
"Kontama panshi nalaakweeba, " efyalandile ilibwe.
"Selela mupeepi-peepi," efyasosele ilibwe.Akana kansofu kaselele panshi napanshi.
"Nka!"
umoona wakaana ka Nsofu waiketwe mukanwa ka Ng'wena.
"Ing'wena ileelya iwe ubushiku," efyasosele mwankole nookupupuka apupuka.
Akaana ka Nsofu kaikeele pamoolu yakako ayakosa, kaleetiinta.
Kaalitintile, kabili kaalitintile.
Leelo ing'wena tayalekeleko umoona wa kaana ka Nsofu.
Umoona wa kaana kansofu waalitiintike kabili waalitiintike.
"Fulukutu!"
efyo akaana ka Nsofu kaaponene icanuma.
Ing'wena yalubile na mumenshi.
Yaaliifulwa pakupusumuna ifyakulya.
Akaana ka Nsofu kaloleeshe umoona wakako.
Umoona waalitintika kabili waalileepa saana.Kaalifilwa ukumona apo umoona waapelele.
Umoona waalileepele saana icakuti akaana ka Nsofu kaleesaba neefisabo kumisambo iitali.
Umoona waakako waalileepele icakuti kaleeisamba pamusana namenshi.Ukutula apo, insofu shonse shalikwataumoona uutali.
Insofu imo ileeya mukunwa ameenshi.
Indyabuluba shibili shileeya mukunwa ameenshi.
Imboo shitatu na ifyuuni fine nafyo fileeya mukunwa ameenshi.
Bampelembe basaano na injili mutanda fileeya ku meenshi.
Bacoolwa cine-lubali baalebutukila ku meenshi.
Bacuula cine konse-konse na isabi paabula filesamba mu meenshi.
Inkalamo imo yabuluma.
Nayo ileefwaya ukunwa ameenshi.
Naani atiina inkalamo?
Isofu imo ileenwa ameenshi pamo ne inkalamo.
Kolwe akumana ne Ng'wena lumbali yabemba.
“Bushe wikala kwisa?” Kolwe aipusha.
“Mulibemba,” ya asuka Ing'wena.
“Bushe wikala kwisa?” Ing'wena yaipusha.
Kolwe aasuka “Mufimuti.”
“Bushe kuti waona?” Ing'wena yaipusha.
“Iyo, teti nsambe,” Kolwe aasuka.
“Kuti nakusambilisha.”
Ing'wena yalanda, “Witina, tulifibusa.”
“Kolwe, bayama balwele, balefwaikwa inama,” Ing'wena yalanda.
Kolwe ali nomwenso mumatontokanyo bushe Ing'wena yalandya?
Kolwe alefwaya okufyuka Ing'wena.
Elyo Kolwe akwata etontonkanyo.
Kolwe alaaya, “Nalaa bapela umutima wandi?”
“Lelo umutima wandi, uli muchimuti kwishilya,” alanda Kolwe.
“Bushe kuti wayausenda umutima obe?” Ing'wena yaipusha.
“Ee,” Kolwe asumina
Lilya Ing'wena yabwelela kwishilya, Kolwe afulumukila kufimuti.
Ing'wena yatile, “I we tauli chibusa wandi, wachimbepa.”
Kolwe atile, “Lwe naine, tatuli fibusa.
Ulefwaya okundya.”
Ishina lyandi nine Tembo.
Kuti natemwa ukumweba pabanandi.
Amashina yaabo ni Zibo, Katele, Miyanda elyo na Manda.
Umuntu onse aaba neeco atemwa ukucita.
Zibo atemwa ukuteya umupila.
Katele muunandi uwatemwa ukoowa.
Miyanda ena atemwa ukwangala akabwambe.
Manda atemwa ukubelenga amabuuku.
Ngaine mangalo nshi natemwa?
Ine nalitemwa fyonse ifyo abanandi batemwa ukucita.
Nga nasanga Zibo tulaateya umupila.
Ilyo ndi na Katele tulowa.
Ilyo ndi na Miyanda tulateya icidunu.
Isa wemunandi, ngaiwe finshi watemwa?
Isa tuteye umupila.
Isa toowe.
Isa tuteye icidunu.
Isa tubelengele pamo!
Mpundu aalitemwa baapuushi.
Pa ng'anda yakwe paliba baapuushi abengi.
Mpundu aalikwata puushi umo uwafita.
Uyu puushi aalitemwa ukulya inama.
Mpundu aalikwata puushi umo uwaina.
Uyu puushi alyafye icili conse.
Puushi wacitatu abutukila mu cimuti.
Aikatwa mu cimuti.
Mpundu aniina ku cimuti.
Aikatwa mu cimuti pamo na puushi wakwe wa citatu.
Banyina balyafwile ukubekisha.
Mpundu aalikwata baapuushi babili abanang'ani.
Balala pa kasuba akasuba konse.
Mpundu aakwata baapuushi batatu abendauka lyonse.
Baleekata imbeba ubushiku mu cikini.
Mpundu aalikwata imbwa imo.
Ishina lya mbwa ni Kuyopa.
Kuyopa takwata abanankwe.
Baapuushi bakwa Mpundu tabatemwa Kuyopa.
Balaitamfya ukuya panse.
Kuyopa abutuka.
Mpundu asanga Kuyopa, baapuushi tabatemenwe.
Tabalefwaya ukumona Kuyopa nakabili.
Ni baapuushi banga Mpundu akwata?
Akwata baapuushi cine konse kone.
Bushe Mpundu akwata imbwa shinga?
Aakkwata imbwa imo.
Bushe Kuyopa alikwi nomba?
Kale saana, pa faamu ilinoono ilyali mupepi na umushi unoono.
Paikele akakoko akanoono akaleitwa Daisi.
"Nganakula, nkawaya nkalepupuke mpaka nkafike mu muulu," efyalandile Daisi.
Lelo inkoko shonse shalikasekele.
Ashiti, "Walifulungana we kakoko iwe.
Ifwe tatwakuayangala maiwe."
"Daisi, bonse kuti twapupusha amapindo, lelo cintu icayafya ukupupuka," efyo banyina balandle.
Daisi ena, taaleekele nakalya.
Aaleesha ukupupuka inshiku shonse.
Aaleepupusha amapindo, pupu, pupu, pupu, lelo ukutila eeme afume pamushili, aalifililwe.
Kaaleelenganya ifyo kengamoneka mulwelele ilyo kalepupuka.
Ninshi kaleelolesha inkoko shibiye panshi neefyo keengalapita utuuni utwapusana pusana mu muulu.
Ifyuuni kuti fileeti, "Uuhu!
Inkoko iipupuka."
Pupu, pupu, pupu, kaleesha ukupupusha amapindo icila bushiku.
Kalesha ukwimina mu mulu lelo kaleefilwa na ukuupona panshi.
"Nshakatale mpupukapo.
Ikanshi inkoko shinandi shilanda ifiishinka," Daisi aliliile kuli banyina.
"Dalisi, ala walipusana ne nkoko shimbi.
Tashifwaya ukupupuka lelo iwe ulafwaya!
Kuti wapupuka," efyalandile banyina.
Ubushiku bwakonkelepo, Daisi aaninine pamuulu wa citele nookwesha ukupupuka.
Aapupwishe amapindo, pupu!
Aapupukile mulwelele, aya aalepupusha amapindo, mpaka...
POOO!
Inkoko shibiye shalisekele saana, "Ha ha ha!
Twalikwebele!
Inkoko teeti shipupuke!"
Kabili ubushiku bumbi, Daisi teewakuleka iyoo.
Aaninine pamuulu saana ukucila, pamutenge wakayanda kankoko.
Pupu, pupu, Daisi aapupwishe amapindo.
Aapupukiile mumwela nookupupusha amapindo, elyo aapupusha amapindo, nookupupusha amapindo elyo...
Akonkenyepo ukupupuka!
Umwela mwisamba lya mapindo walikulileko na ukupupuka mu muulu umutali!
Ifyuni fimbi fyalipapile, "Cisungusho!
Inkoko ipuupuka!"
Inkoko shimbi shalefwaya ukuti shikalepupuka nga Daisi.
Shatile, "Iyee, kwena Daisi uli wafisungusho!"
Hamisi aleekabila yunifomu iipya iyakufwala kusukulu.
Bawishi na Hamisi baayile mukumushitila kumaliketi.
Ilyo tabalaafika ukutali munshila ya kumaliketi,  Hamisi amwene umwana nafwala ishaati ilisuma.
"Mwe!
Ishaati lilya lisuma ee!"
efyo atontonkenye.
"Kuti natemwa naine ukukwata ishaati ilisuma ngalilya lifwele ulya mulumendo," atwalilile ukutontonkanya.
"Moneni,  baaleeshitisha amashaati ayasuma," efyalandile Hamisi.
"Baataata,  naapaapaata nshitileniko limo fye," efyalombele Hamisi.
"Wilaangala!
Icileefwaikwa ino nshita ni yunifomu capwa," efyo bawishi batile.
"Nkwetefye ulupiya ulwakumanina ulwakukushitila yunifomu yobe caapwa," efyasosele bawishi.
Kuceshuko,  kwalishele ulupiya ilyo baawishi bashitile unifomu yakwe.
"Kwashala ulupiya lwakumanina ulwa kushiteeshati!"
Kwena ali neeshuko leelo Hamisi!
Bushe alaasala ishaati liisa?
Inkoko na Ciyongoli baali ifibusa nomba baalitemenwe ukucimfyanya mufyangalo.
Batampile ukuteya umupila wakumakasa ukutila bamone uwaishibisha saana.
Baile ku cibansa ca mupila batampa nookuteeya.
Inkoko yalikwete ulubilo.
Lelo Ciyongoli aalikwatishepo ulubilo.
Inkoko yapantile umupila ukutali lelo Ciyongoli nga apanta umupila, aaleecilapo.
Inkoko yaalifulilwe.
Baasuminishenye ukupantila umupila mucipanda.
Ciyongoli ewabalilepo ukuba uwakwikata mu cipanda.
Inkoko yaliingishako akakato kamo.
Nomba yaali ninshita ya Inkoko ukuba mucipanda.
Ciyongoli aalipantile mu cipanda na ukwingisha akakato.
Ciyongoli apikile umupila na ukwingisha akakato kambi.
Ciyongoli alyumine umupila ku mutwe na ukwingisha kambi.
Ciyongoli aingishe utukato tusaano.
Inkoko yaalifulilwe pantu yaaliluushile.
Tayalushile bwino.
Ciyongoli atampile ukuseka nookutumfya umunankwe pa mulandu aleilishanya.
Inkoko yaalifulilwe icakuti yaiswilefye akanwa na ukumina Ciyongoli.
Ilyo Inkoko yaleeya kung'anda, yakumenye nyina Ciyongoli.
Nyina Ciyongoli aipwishe ati, "Taumweneko umwana wandi?"
Inkoko taya aswike.
Nyina Ciyongoli aalisakamene.
Nyina Ciyongoli aumfwile akalishiwi mupeepi.
"Maayo, iseeni mungafwe, efyo akalishiwi kalelila!"
Nyina Ciyongoli aaliloleshe monse monse ukumfwa ukwalefuma akalishiwi.
Ishiwi lyalefumina mu mala ya Inkoko.
Nyina Ciyongoli aalipundile, "Bomfya amaka yobe mwana wandi!"
Ifiyongoli filanunka ububi saana kabili tafyumfwinka bwino mukanwa.
Ilyo linefye Inkoko yaumfwile ukulwala.
Inkoko yalibukwiile kabili yamina, elyo yafwisa.
Yatesemuna nookukoola.
Iciyongoli tacumfwika bwino!
Inkoko yaalikoolele mpakafye yaluka Ciyongoli icaali mu mala ico yaminine.
Nyina Ciyongoli na umwana baninine ku cimuti bafisama.
Ukufuma ilya nshita, pankoko neefiyongoli paaliba ubulwani.
Kale saana,  takwali inama iyakwete amoolu.
Shonse shaleeikulafye pamushili.
Abantu fye epela ebakwete amoolu pantu Moono apeele abantu amoolu.
Ubushiku bumo Moono atontonkenye ukupeela amoolu kunama shonse.
Aendele ukushinguluka umushi onse aleebilisha ukubomfya icakulandilamo.
Aleefwaya ukuti inama yonse ileenda ngo muntunse.
Inama shatemenwe icibi ilyo shaumfwile ukuti shali noopeelwa amoolu.
Inama shonse shaleefwaya ukukwata amoolu pakuti shileenda nookubutuka.
Shalimbile,  ukusunsha imicila nookukapa amapindo.
Inama shalilongene nookulaanshanya ifyo caafya ukuikula.
Umushili waleeshikwebulula pamala.
Amoolu yaali nookushafwa ukwiminina nga bantu nookumona ukutali ngeefyo abantu bacita.
Ilyo bwaciile,  inama shaikulile ukuya ku ng'anda yakwa Moono mukupoka amoolu.
Indyabulula,  inkalamo,  insofu,  utululu,  ing'wena neefyuuni fyalitanteme nookuloleela ukuti bafipeele amoolu.
Inama imo imo yapeelwe amoolu yane.
Ifyuuni fyapeelwe amoolu yabili-yabili.
Inama shaalipuseneko ukumoneka na moolu.
Shimo shalicinda kunsansa.
Shimbi nasho shaleefilwa ukwenda kabili shaleepona.
Inama shaendele ukushinguluka umushi ukukumbwisha abantu amoolu.
Shonse nama shatiile,  "Tatwakatale atuikulapo nakabili."
Inama yaleekelesheko mumulongo caali ciyongoli.
Moono alipwishe ukuti ,  "Bushe kuli nabambi abakukonkelepo?"
"Iyo mukwai,  nine wakulekeleshako," efya aswike iCiyongoli.
Maguru atontonkenye ukuti,  "Nga takuli nabambi,  lyene cinshi twalaacita namoolu yashala?"
Maguru apeele amoolu yasheleko yonse ku ciyongoli.
Ciyongoli aile nensansa saana pantu aakwete amoolu ayengi.
"Nkalaendesha ukucila uuli onse," efyo atontonkenye.
Panumafye Ciyongoli aile,  insoka yaishile kung'anda ya kwa Moono.
"Moono, shimpeniko amoolu," efyo insoka yapapeete.
"Nimpeela amoolu yonse.
Waaciba kwi?"
efyaipwishe Maguru.
"Naacilaalisha," efyaaswike Insoka.
Moono afwaile mung'anda yakwe nga mwalisheleko amoolu ayali yonse.
Leelo tasangilemo ayali yonse.
Moono afumiine panse nookutila,  "Cabipa we nsoka,  takuli amoolu ayashele."
Insoka yaikulwilefye yaya na kung'anda ukwabula amoolu.
Ukufuma bulya bushiku insoka tailaalisha.
Lyonse iloleela inshita ikapoka amoolu.
Aba ni ba Agnes.
Nibakafundisha bandi.
Ba Agnes babomfya inkonto pakwenda.
Uyu ni Metobo.
Eo natemwa saana pabantu abaishiba ukusala inyimboosha pamwela.
Metobo alikwata ubwafya bwakulwala amenso.
Uyu ni Moraa.
Tuli beena mupalamano kuncende uko twikala.
Moraa mulimi.
Moraa ni nkomamatwi.
Uyu ni Osero.
Ewacila bonse ukwingisha utukato mumupila peesukulu lyesu.
Osero takwata amaboko nelyo engisha utukato utwingi mwi bumba lyesu ilya mupila!
Kale saana kwali umukashaana uweshina Kalabushe.
Uyu mukaashana aalelandisha saana.
Nelyo banyina bamuleseshe ukulandisha Kalabushe taumfwilile.
Banyina-mwaice bakwa Kalabushe baleeikala ishilya  lya mu mushi.
Ubushiku bumo balilwele.
Tabakwete abakubasunga.
Ubu bushiku banyina Kalabushe balikwete imilimo ingi iyakucita.
Caali icungulo ilyo banyina bamupeele ifyakulya ukutwalila banyina-mwaice abalelwala.
Munshila, Kalubushe akumenye Samusoni.
Samusoni aali cimbwi uwasangukile mu muntu.
Samusoni alipwishe Kalubushe ifyo asendele, "Finshi usendele?"
Kalabushe aatile, "Ninsenda inama, amani na umukaka."
Lelo banyina balimusokele ukukana landa ifyo asendele.
Kabili Kalabushe atile, "Ndetwala ifyakulya kuli bamayo mwaice abalelwala."
Samusoni apishishe ululimi pakanwa ilyo aumfwile ilyashi lya pa nama Kalabushe asendele.
Samusoni bwangu-bwangu aabutukile ku ng'anda ya banyina-mwaice bakwa Kalabushe.
Aminine banyina-mwaice bakwa Kalabushe.
Aifimba na ubulangeti bwabo.
Ilyo Kalabushe aafikile, mu ng'anda mwalitondolo.
Aingile na ukubeeta, "Maayo, muli kwi?"
Kalabushe taumfwile ishiwi lya banyina-mwaice.
Aingile ku muputule basendeme.
Alipapile ukusanga icintu naciifimba ubulangeti.
Kalabushe alipwishe nakabili, "Maayo, ninshi amatwi yenu yaleemonekela ayakulu ileelo?"
Samusoni alyaswike umo asendeme,"Epakuti ndekumfwilisha bwino."
Kalabushe alipwishe nakabili, "Mayo, ninshi ameenso yenu yalemoneka ayakulu?"
Samausoni atile, "Epakuti ndekumona bwino."
Napakulekelesha Kalabushe alipwishe banyina, "Ninshi akanwa keenu kalemonekela akakulu?"
Samusoni atile, "Epakuti nkulye bwino!"
Alitolweke ukufuma apo alele na ukwisa mina Kalabushe.
Kalabushe alikonkenyepofye ukulanda nelyo aali munda ya kwa Samusoni.
Alipwishe ameepusho ayengi.
Napakulekelesha, Samusoni alinaka ku meepusho ina ukufwaya ukumuluka.
Kalabushe na banyina-mwaice baliishile bapususha ku beekala-mushi.
Ukufuma apo pene Kalabushe talelanda landa saana ku bantu ashishibe.
Lintu  baanina Simbegwire baafwile, ali uwasakamana sana.
Bawishi baaliesha namaka  ukumona ukuti Simbegwire ali umutende.
Panono panono, baasambilile ukuba  abatemwa nakabili, ukwabula baanina Simbegwire.
Cila lucelo baaleikala na  ukulanda pa bushiku bwakuntanshi.
Cila cungulo baalepekanya icakulya ca  cungulo capamo.
Panuma ya kusuka ifya kuulilapo, bawishi Simbegwire baaleafwa  umwana imilimo ya kusukulu.
Ubushiku  bumo, bawishi Simbegwire baaishile pa  n’ganda munshita yabushiku ukucila inshiku sha kunuma.
“ulikwisa we mwana  wandi”?
baalitile.
Simbegwire abutukile kuli bawishi.
Aliminine lintu amwene  ukuti baawishi bekatilile umwanakashi pakuboko.
“ndefwaya iwe wishibane no  muntu umo umusuma, we mwana wandi.
Uyu ni Anita,” baalandile mu kumwentula.
“shani  Simbegwire, bawiso baanjebele ifingi pali iwe,”Anita aalandile.
Koma  Simbegwire taamwentwile nangu ukuposha uyu mwanakashi mu minwe.
Bawishi  Simbegwire baali abatemwa na insansa.
Baalandile efyo bonse batatu bangekala  pamo, na efyo imikalile yabo i ngaba isuma.
“we mwana wandi, ndesubila  walasumina Anita ukuba nga banoko,”baalandile.
Ubwikashi  bwa kwa Simbegwire bwacinjishe.
Taakwete inshita yakuba nabawishi mu lucelo.
Anita aalemupela incito sha pa n’ganda ishingi icalengele ukuti alefilwa uku  kwata inshita ne milimo ya kusukulu mu cungulo neco aleenaka sana.
Aile  mukusendama panuma ya cakulya ca mu cungulo.
Ubusumino bwakwe, bwali li  langishi lya bulangeti bamupele banina.
Bawishi Simegwire calemoneka kwati  tabaishibe kuti umwana wabo taali uwansansa.
Panuma  fye ya myeshi inono, bawishi Simbegwire balaile pa n’ganda ukuti ba  balefumapo panshita inono.”mfwile ukuya kuncito,”baatile.
Koma ninjishiba  ukuti mwakulaikala fye bwino.
Simbegwire aponya necinso panshi, koma bawishi taabaishibe.
Anita  talandile nelyo cimo.
Naena taatemenwe iyo.
Ifintu  kuli Simbegwire fyacilamo.
Nga tapwishishe incito isha mu n’ganda, nangu  ngailishanya, Anita aleemubola.
Nga nipa cakulya ca cungulo, Anita aleelya  ukucila ukushila Simbegwire utwakulya utunono.
Cila bushiku nga bwaila,  aleelila uku ninshi nafukatila no bulangeti bwa baanina.
Ubushiku  bumo ulucelo, Simbegwire alicelwa ukubuuka.
“we mwanakashi wabunan’gani  iwe!”Anita apaatile.
Asuunkile Simbegwire ukumufunya pa busanshi.
Ubulangeti  bwaiketwe no musomali no ku bulepula mu bili.
Simbegwire  alifulwa sana.
Atontonkenye ukubutuka ukufuma pa n’ganda.
Aseendele utupimfya  twa bulangeti bwa baanina, ifyakulya afuma na pa n’ganda.
Akoonkele umusebo  kwaile bawishi.
Lintu  caishilefika icungulo, aniinine kucimuti icitali mupepi nakamana apanga no  busanshi mu mabula.
Cilya talapona mu tulo, aimbile: maama, maama, maama,  mwalinsha ine.
Mwalinsha ukwabula ukubwela.
Taata tantemwa nakalya.
Mayo  nilisa muleisa?
Mwalinsha ine.
Ubushiku  bwa konkelepo ulucelo, Simbegwire aimbile ulwimbo nakabili.
Lintu banamayo  baaishile mu kucapa ifya ku fwala pa mumana, baumfwile ulwimbo lulefumina ku  cimuti icitali mumano ukuti cali cipuupu caaletensha amabula, awe  bakonkenyepo ne milimo yabo.
Koma umo pali bena aumfwile ku lwimbo no  bupilibulo.
Uyu  umwanakashi alooleshe kumulu wa cimuti.
Lintu amwene cikashana na utupimfya  twa bulangeti, aliila, “Simbegwire, umwana wa ndume yandi!”  Banamayo bambi baalekele ukucapa na ukwafwa  Simbegwire ukwikila panshi ukufuma ku cimuti.
Baanina senge baafukatile  umwipwa no kwesha uku mutalalika.
Baanina  senge Simbegwire baasendele Simbegwire ku n’ganda kumyabo.
Baapele Simbegwire  icakulya icakaba panuma, no ku mufimbilikisha pa busanshi no bulangeti bwa  baanina.
Bulya bushiku, Simbegwire aliilile lintu talalaala.
Koma fyali  filamba fya nsansa.
Alishibe ukuti baanina senge balamusunga bwino.
Lintu  bawishi Simbegwire baabwelele ku n’ganda, baasangile ku muputule wakwa  Simbegwire takuli nangu kamo.
“ninshi yacitike, Anita?” baipwishe no mutima  uwafina.
Anita ekulondola ukuti Simbegwire alibutuka.
“naalefwaya alempela  umucinshi”.
Alaandile.
Koma limbi caali cilamo.” Bawishi Simbegwire baafumine  pa n’ganda no kulola ku mumana.
Baapitile mpaka ku mushi waba nkashi yabo  ukuya mu kwipusha nga cakuti baali mumonako Simbegwire.
Simbegwire  aleeangala na bafyala bakwe lintu amwene bawishi pakatalamukila.
Aaletina  pali limbi nabakalipa, ici calengele ukuti abutukile mu n’ganda mukubelama.
Koma bawishi baile kuli ena na ukulanda ati “Simbegwire, walisanga banoko  abapwililika.
Banoko abakutemwa kabili abakwishiba efyo waba.
Nga pali ici,  ine ndi ngo watemwa kabili nalikutemwa.
Baalisuminishanya ukuti Simbegwire  akekala nabaanina senge panshita akafwailapo umwine.
Bawishi  bale mutandalila cila bushiku.
Mpaka pakulekelesha, baishile na Anita.
Aikete  Simbegwire pakuboko.
“unjeleleko we mwana, nali luufyanya,”aliilile.
Kuti  wansuminisha ukuti njesheko nakabili?” Simbegwire aloleshe bawishi abali ne  cinso ca bulanda.
Simbegwire aatampwile panono panono ukulola kuli Anita na  ukubika amaboko yakwe ukushunguluka Anita.
Umulungu  wakonkelepo, Anita aitile Simbegwire muku mutandalila pamo naba fyala bakwe  ukubikapo fye na baanina senge wakwe.
Cakulya ninishi ici!
Anita apekenye fye  ifya kukulya fya temwa Simbegwire na bonse baipakishe mpaka baikuta.
Abaice  balyangele elyo abakalamba balyashike.
Simbegwire aumfwile insansa ne  cilumba.
Atontonkenye ukuti nombaline, nombaline sana, akabwelela ku n’ganda  mu kwikala nabawishi na baanina bakusangamo.
Aba niba Ana.
Nibakafundisha bandi.
Ba Ana babomfyeenkoto pakweenda.
Uyu ni Mata.
Nikalisha wanyimbo sha pacilimba uwo natemwisha.
Matobo alikwata ubwafya bwa meenso.
Aba niba Moba, abeena mupalamo beesu.
Baalimi.
Ba Moba ni bankoma matwi.
Babomfya iminwe ukulanda.
Uyu ni Mwansa.
Ewaishibisha ukuteya umupila pasukulu pa mweesu.
Mwansa takwata minwe.
Lelo, ewingisha utukato utwingi mwibuumba lyesu ilyamupila.
Iyee!
Pa ng'anda pali ng'ombe iyayemba.
Yakwata fye isengo limo ukwabula umucila.
Yaliina na ulufumo ulukulu.
Ni ng'ombe yamaka saana.
Kacema eyo aatemwishapo pa ng'ombe shonse.
Ing'ombe shibiye nga shilelya umulemfwe, iyi yena ilya yeka.
Ing'ombe iyi yaalubuli.
Ing'ombe shimbi shilatina ukwangala nayo.
Ngawali kumenye ing'ombe yamusangooyu, kuti wacita shani?
Tingi aleeikala naba  mbuya wakwe.
Aaleafwa bambuya wakwe  ukusunga in’gombe.
Bushiku bumo abashilika  baishile.
Baasendele In’ gombe no  kuya nasho
Tingi na bambuya wakwe baabutwike.
Baabeleme mu mpanga mpaka bwaila.
Elyo abashilika baishile nakabili.
Bambuya baafishile Tingi  panshi yamabula.
Umo pa bashilika  aabikile ulukasa palya pene pali Tingi, koma Tingi aali fye  tondolo.
Lintu abashilika baile,  Tingi na bambuya wakwe bafisamwike.
Baile ku n,ganda umwatalalila.
Cibusa wandi aalimpele cilemba ukufuma mwibala lyakwe.
Nalibyele cilemba uyu mu mushili.
Cilemba uyu aamena mu mushili.
Akamenwa kaakula ukulola ku kasuba mu mushili.
Imishila yalola panshi.
Akamenwa ka cilemba kamoneka pa mulu.
Awe akamenwa kacilemba kaya kaleekula,
kaleekula, kaleekula.
Nabyalilapo cilemba na umbi.
Ifimenwa fyakula,
kabili fyakula.
Cilemba yakula, yakula yatwala mumapaapa.
Cilemba akula, akula anina ku cibumba!
Ndafumya cilemba nga yauma.
Ndatongola cilemba ukufumya mufipapa.
Ndepika cilemba ukubikamo anyense yakashika.
Uyu cilemba nomba wapekaniswa ukulya.
Kwalifye saaca imo mumushi mwakwa Mulenga.
Yaali iikulu kabili iyabuluu.
Yaali iyacongo saana.
Bushiku bumo, baana Mulenga baatile, "Mailo tukaya ku tauni mukushita yunifomu yobe."
Mulenga alitemwene saana.
Pakuya baleekabilwa ukunina saaca.
Ubo bushiku Mulenga aalifililwe ukulaala.
Ilyo banyina baishile mukumusha basangile, ukuti Mulenga alishibwike na ukufwala aalifwele.
Mulenga nabanyina baile pamakasa kucitesheni ca saaca.
Baaloleelele saaca iikulu iyabuluu.
Lelo saaca tayaishile.
Abalendo bambi balishile pacitesheni ca saaca.
Batample ukuilishanya ico saaca yaaliceelwa ukufika.
"Bushe saaca naitusha?"
efyo baipwishe.
Mulenga aliisakamene.
"Tatwaye ku tauni," efyo atontonkenye.
"Nshashite yunifomu yandi."
Abalendo bamo baalinakile ukuloolela na ukuya  kumayanda.
Mulenga aalilila.
Aalikene ukuya ku ng'anda.
"Twalaalolelako panono," efyo banyina batile.
Bwangu - bwangu, baumfwile icongo.
Baamwene lukungu mumwela.
Saaca yaisa!
Lelo iyi saaca tayaali ya buluu.
Tayakulile iyoo.
Saaca iyi yaali iyakashika kabili iinono.
Abalendo tabalefwaya ukunina muli iyi saaca.
"Ingileni!
Ingileni!"
efyapundile namutekenya ba saaca.
"Twaceelwa saana ileelo," efyo banamutekenya ba saaca baatile.
Mulenga nabanyina ebabaliilepo ukunina.
Ukwabulookupisha inshita, abantu bonse baniinine muli saaca iinono iyakashika.
Mulenga aaloleeshe panse peewindo.
Amwene abantu nabambi pacitesheni ca saaca.
Abantu abengi baaleebutukila ukuniina saaca.
Nomba baalicelelwe.
Saaca yaaliswile.
Saaca yakashika yaile kutauni.
"Bushe saaca iikulu iya buluu ilikwisa?"
efyo baipwishe banyina - Mulenga.
"Naifwa," efyo baaswike banamutekenya.
"Tuleelungisha.
Ikeesa mailo, efya landile banamutekenya."
Mulenga tasakamikwe neemimonekele ya saaca.
Tasakamikwe nookuceepa nelyo ukukula kwa saaca.
Aalitemenwe pantu iyi saaca yaleeya kutauni.
Kale saana,  kwali imfumu yaleeitwa Kayanja.
Yaleeikala mwisano na baana mfumu noomwana umwanakashi ishina lyakwe Apenyo.
Apenyo aali umwanakashi umusuma saana icakuti umwaume uuli onse aaleefwaya ukumuupa.
Leelo imfumu yaleepingula impango ishingi isha kulipila pakuupa umwana mwanakashi waiko.
Mupeepi na kwisano kwa Mfumu Kayanja,  kwaleikala imfumu baleeita,  Aludah Mukulu.
Baaleemwita ati "Mukulu" pantu uko aaleeikala,  bonse baali mucindike.
(Taleepanya uushaleemucindika!)
Abakashi bamfumu Aluda tapaakokwele saana apo bafwilile kuli malalia.
Kanshi yaaleefwaya ukuupa nakabili.
Kanshi imfumu iyaina iikote Aludah yaile ku mfumu Kayanja mukulipila ulupiya lwa kuupila umwana wamfumu.
Ilyo aba baume baaleelanshanya pamutengo wakulipila,  umubomfi mwanakashi Kakembo aaleeumfwa ifyo baleelanda.
Kakembo baaleeumfwana saana na Apenyo.
Imfumu Aludah yaasumiine ukupeela hafu wacuuma caiko ku Mfumu Kayanja,  ukusanshako inshindano ya kubilila iyaali nookubiikwa pa mpango.
Amapekanyo ya bwinga bwa mfumu Aludah na Apenyo yaacitilwe mubumfisoolo.
Imfumu yaliishibe ukuti umwana wa iko umwanakashi taatemwe ifyo icitile.
Ilyo kwasheele umulungu umo ukuti ubwinga bwa mfumu bubeko,  umubomfi mwanakashi Kakembo aile kuli Apenyo.
"We mwana mwanakashi wamfumu,  baawiso baalipekanya ubwinga boobe neemfumu Aludah.
Bukabako panuma yauno mulungu," efyasosele Kakembo.
Apenyo umwana mwanakashi wamfumu aalipapile saana icakuti pakubala taishibe neefyakucita.
Elyo atontonkenye,  "Nshakatale ngupwa kumfumu Aludah.
Balya baume abakote kabili abaina.
Nshakatale!
Ningile ukuya kuli Trevor mone ifyo engacita ilyo tacilaaba kuceelwa."
Trevor aali ni cibusa wakwa Apenyo umwaume.
Ilyo bwailile ubushiku bulya bwine,  Apenyo aafyukile afuma mu cipango.
Bawishi abeeshiba uko aaleeya nga bafulilwe cibi.
Abutwike ukupita mumpanga yatikama umwafiita,  pamabwe neefimpusa mpakafye afikile kuli Trevor wakwe.
Ilyo afikile pang'anda yakwa Trevor ninshi naanaka kabili aali neecilaka neensala.
"We mutemwikwa wandi,  mulandu nshi wabutukila intamfu yaleepeefi weka iyi nshita ya bushiku?"
efyaipwishe Trevor.
Aamuleetele amenshi nookumuleka atuusha.
Trevor aalifililwe ukwikala ilyo aaleelolela Apenyo ukulanda.
"We mwana mwanakashi wamfumu,  bwafya nshi bulipo?"
efyaipwishe Trevor.
Apenyo aapeemesha elyo atila mubulanda,  "Baataata baaleefwaya ukungufya ku Mfumu Aludah Mukulu.
Tekuti ngupwe kuli balya baume baabipa.
Trevor ndefwaya ukupwa kuli iwe nangu uli mupiina.
Ninjipekanya ukucuula.
Naali kutemwa."
"Nomba we mwana wamfumu,  nshakwata ulupiya lwa kulipila impango shobe.
Waalishiba ndi mulumendo umupiina," efyailishenye Trevor.
Apenyo atile,  "Naliishiba,  leelo niwe fye ningopwako."
Atontonkenye pakashita kanono,  "Natuleeya kuli Kategga uwoba amaato atwabushishe kwishilya lya mumana pakuti tubutuke na baataata tabaakatusange."
Kwisano,  imfumu Kayanja yaishiba ati Apenyo naaya.
Yaeba abakumufwaya mumushi monse.
Baakabilo bamfumu,  abashilika na bonse baalifwaile leelo tabaamusangile Apenyo.
Baabwelelemo kumfumu nookuyeba ati Apenyo tabamumwene ukuli konse.
"Kanshi kabiyeni kumpanga mufwaye," efyo imfumu Kayanja yabebele.
Yaalifulwa saana.
Ilyo Apenyo na Trevor baaleendesha ukuya kumumana,  amakumbi yaafita yakolongeene mumulu.
Imfula iikulu yaali mupeepi.
Kategga uwooba amaato aaleekulika ubwato bwakwe ilyo Apenyo na Trevor baafikile.
Trevor aipwishe Kategga ukubaabusha umumana.
Kategga aalikeene no kulondololefyo imfula iikulu saana yaali mupeepi kabili kuti yaleeta ubusanso.
Trevor apatikisha nookulondolwela Kategga umulandu baalingile ukwabukila Elyo aabiikile ukuboko mwitumba aabuulilemo ulupiya apeela Kategga.
Ilyo Kategga aumfwile ilyashi lyabo kabili amwene ulupiya,  abomfwilile uluse.
Aalisumiine ukubaabushisha kwishilya lya mumana temulandu neefyo imyulu yaali.
Kategga atintiile ubwato mupeepi noomumana elyo abeeba ukwingilamo.
Elyo abuulile ifyakoobelako atendeke nookooba.
Ilyo imfumu Kayanja neemfumu Aludah bafikile kumumana,  baamwene abantu batatu mubwato.
Elyo baishibe ukuti Apenyo na Trevor nababutuka.
Icipupu icikali catendeke ukusunkanya ubwato kabili Kategga aalifilwa ukubukontolola.
Imfumu Kayanja yapundile,  "Apenyo,  napapaata bwela!
Ninkwelela.
Nshakakucite icili conse iwe nelyo Trevor."
Nomba caali kuceelwa.
Ubwato bwalipilibwike na bantu batatu baponene mumenshi.
Bonse baalinwina.
Panuma yabulya bushiku,  uuli onse mu bufumu bwakwa Kayanja aali nookuupa uo atemenwe umukankaala nelyo umupiina.
Ku mpanga ku miwa kwaekele kolwe uyo walinechikoko.
Pamulandu wakuti abana bakwe balefwa bonse.
Alekwatilako ichikoko nga amona banakwe nabana.
Aleikalefya pa chimuti.
Inshiku shalepits alelilafye.
Lulya akwata umwana nakabili amutwala pashila ukuti abantu balepupala lulya balepita.
Kolwe atwele umwana panshila ukuti nga ba hunter bapita bamumona.
Lulya apita amona umwana wakwa kolwe nalala panshila.
Ba hunter basendele umwana kunganda.
Lulya bafika abana bakwe batatu balefwa ukumwikata.
Abaume baimba at: Muposeni!
Muposeni!
Muposeni panshi!
Mposeleni!
Umwana elyo bamuposele panshi.
Kolwe afiseme muchimuti pantu aletina ukuti umwana alafwa nga bambi.
Ilyo amona umukashi wakwa hunter nabana ati mulete kuno.
Walamuponya
Asendele wmwana kolwe muminye nokumupala.
Ba hunter babikile umwana pashi.
Elyo banina bamusenda baluba nokuluba.
Ukufuma apo banina tabalushilipo umwana.
Zama aleeipekanya ukuya kusukulu.
Baataata baleeipika umusunga uwaluceelo.
"Baamaayo baalishiba ukwipika umusunga uusuma!"
efyalandile Zama.
Umusunga ulaapeela Zama amaka ayakusukulu.
Umusunga wena naupya.
Baataata baleebika umukaka baleemwentula.
"Baataata,  umusunga uyu ucili uleefwayikwa shuga," efyasosele Zama.
"Umusunga uwo beepika baamaayo waliwama ukucila uwabaataata," Zama efyo atontonkenye.
"Baataata,  ndelombako shuga," efyalombele Zama.
Bashi Zama baamupeele shuga naimbi.
"Mmu!
Baataata!
Mwacibika umucele uwingi mumusunga!"
"Taata,  nga baamaayo baalaisa nshita nshi?"
Zama aipwishe.
Caali pa Cibelushi akasuba mumweshi wa Disemba ninshi naakukaba.
"Nchimunya,  Mutinta na Luyando,  fumeni kabiyeni mukwangala.
Nshileefwaya ukumimona muno mung'anda," efyatiile Bamaama.
Twabutukile panse.
Bwangu,  bwangu Luyando atile,  "Natuleeya kumumana pantu kwalitalala kulya."
"Bushe naamulaba akuti baamaayo baalilesha ukwangalila kumumana?"
efyaipwishe Nchimunya.
"Tatwaowe mumenshi," efyayaswike Luyando.
"Tuleeya mukwangalilafye mwisamba lya cimuti mupepi namenshi."
Ciimociinefye,  ukwangalila mucintelelwe mumbali yamumana kulaba ukumfwa ukukaba.
Pakuti tumfwe ukutalala,  twafuliile isapato,  nokufuula amashaati namasiketi leelo kucili kwalikabile.
Twabulile amakasa nokubika mumumana pakuti tumfweko ukutalala.
Elyo twaambile ukuisansa amenshi.
Papitile inshita iinoonofye bonse twalibombele.
"Iseeni tusambe!"
efyalandile Mutinta.
"Baamaayo tabaishibe.
Iseeni twingile mumenshi."
Twalyowele icakuti twalilabile nookulolesha panshita.
Akasuba kalingile kabili kwatendeke nookutalala.
Twalilabile apo twashiile ifyakufwala.
Bushe ifyakufwala fyesu filikwi?
Twalifwaile mwisamba lyafimuti tamwali.
Twalilfwaile konse tatwafimwene.
Ukushinguluka konse mpaka amenso yaakashike cee.
Tatwafimwene ifyakufwala.
Twamwene ing'ombe apatali shileelya mumbali yamumana.
"Moneeni!"
efyalandile Nchimunya.
"Ing'ombe ilya cinshi cili kukanwa?"
"Ileelya iluba lyakashika," efyaaswike Luyando.
"Teeluba lyakashika.
Liishaati lyobe," efyapundile Mutinta.
Twamwene imbi ng'ombe ileesheta icintu cimbi icaleemoneka icabuluu.
"Nisiketi yandi ilya!"
efyapundile Nchimunya.
Twabwelelemo kung'anda ukwabula ifyakufwala twafwelefye utuputula twamukati tuleetutuma.
Twaleetutuma teemulandu wampepo leelo mulandu wakuti ing'ombe shalituliila ifya kufwala.
Twaliilile pantu ing'ombe shaliliile ifya kufwala fyesu.
Ilyo twafikile kung'anda baamaayo tabatumfwilileko uluse.
Baalitulopwele ifyo tatwaumwapo.
Twatiile tatwakatale atubwekeshapo!
Ifibumbwa fyonse fyaalishiba ukuti Insofu yaalikwata umoona uutali.
Lelo kale saana, umoona wansofu waali uwipi kabili uwaina, ngoolusapato pakati ka cinso caiko.
Bushiku bumo, Akaana ka Nsofu kalifyelwe.
Kaleeipusha-ipusha pa cintu icili conse.
Kaleeipusha inama iili yonse.
Kaali nameepusho pa Ndyabuluba.
"Cinshi wakwatila umukoshi uutali?"
efyo kaipwishe.
Kaali nameepusho pa Cipembele.
"Mulandunshi isengo lyobe lyatwa ku mpela?"
Kaali na meepusho pa Mfubu.
"Mulandunshi wakwatila ameenso ayakashika?"
efyo kaipwishe.
Kaali nameepusho ayeengi pa Ng'wena.
"Bushe Ng'wena ilya cinshi ubushiku?"
efyo kaipwishe.
"Wikeepushapo ilipusho ngeelyo," efyalandile banyina.
Akaana ka nsofu kalimine kaya, ninshi nakafulwa.
Tapakokwele, Mwankole alishile panshi afika napakana Kansofu.
"Tiye unkonke kumumana.
Kulya walaamona ico ing'wena ilya ubushiku," efyatile mwankole.
Efyo Akaana ka Nsofu kakonkele Mwankole kumumana.
Kapitile mu matetena na ukwiminina mumbali yamumana.
Kaloleeshe mu meenshi.
Bushe Ing'wena ili kwi?
"Shaani," efyalandile ilibwe mumbali yamumana.
"Shaani," efya landile Akaana ka Nsofu.
"Kuti wanjeba ico ing'wena ilya ubushiku?"
efyo kaipwishe.
"Kontama panshi nalaakweeba," efyalandile ilibwe.
"Selela mupeepi-peepi," efyasosele ilibwe.
Akana ka Nsonfu kaibile panshi saana.
"Nka!"
Umoona wa Akaana ka Nsofu waiketwe mukanwa ka Ng'wena.
"Ing'wena ileelya iwe ubushiku," efyasosele Mwankole nookupupuka apupuka.
Akaana ka Nsofu kaikeele pamoolu yakako ayakosa, kaleetiinta.
Kaalitintile, kabili kaalitintile.
Leelo Ing'wena tayalekeleko umoona wa Akaana ka Nsofu.
Umoona wa Akaana ka Nsofu waalitiintike kabili waalitiintike.
"Fulukutu!"
efyo Akaana ka Nsofu kaaponene icanuma.
Ing'wena yalubile na mumenshi.
Yaaliifulwa pakupusumuna ifyakulya.
Akaana ka Nsofu kaloleeshe umoona wakako.
Umoona waalitintika kabili waalileepa saana.
Kaalifilwa ukumona apo umoona waapelele.
Umoona waiko waalileepele saana icakuti Akaana ka Nsofu kaleesaba neefisabo ku misambo iitali.
Umoona waakako waalileepele icakuti kaleeisamba pamusana namenshi.
Ukutula apo, insofu shonse shalikwata umoona uutali.
Akanyelelee kali kwi?
Inkola ili kwi?
Koswe ali kwi?
Icuuni cili kwi?
Malinso ali kwi?
Pushi ali kwi?
Inkoko ili kwi?
Imbwa ili kwi?
Inkumba ili kwi?
Imbushi ili kwi?
Abana batatu, ama shina Udoo, Erdoo, na Eryum bale umfwa eko imfula yale pona, kwati ka lwiimbo.
Bale fwaya ukuya mukwangala elo noku shana mumfula.
Bale fwaya ukwikata umukola mfula wali ku mulu.
Ba nyina baisa ba lesha, ati, “Iyoo.” Efyo abana ba ambile uku lila ninshi bale mona kwati ba nyina bala ba suminisha.
Eryum aisa esha no kufuma mun'ganda tondolo muku mona umukola mfula.
Elo tala fuma panse, ba nyina baisa mwikata.
Neshiwi ilyakalipa, baisa pundisha pakuti Eryum ne nkashi shakwe shonse shumfwe.
“Kuti wa kwata ich ifine,” ba isa landa, “ta watemwa na supu iya kwata impilipili elo nga wa lwala ichi fiine ku nwa supu.” Ba isa landa, ba seka nako panono.
Ba nyina baisa mona kwati abana bala fwaya akashimi, efyo ba ishile tampa ati, “Umukola mfula, mumana uwa kwata amaka sana aya ku posha ubu lwele ubuli bonse.
Nomba nga wa lwala ichifine, teti ufikeko ku mulu.
Umukola mfula teti ukwafweko nakalya.” Abana baisa tontonkanyapo efyo ba nyina balelanda.
“Mayo, twe beniko aka shimi kenu aka mukola mfula,” aisa landa Erdoo.
“Emukwai mayo, na ine nde fwaya uku mfwako,” Udoo nankwe akonkamo.
“Naine,” Eryum alundapo, aimya notukondo tutatu.“Aleni bane, kanshi natumone,” ba nyina ba asuka, ninshi baleseka nako panono.
“Iseni pamo bonse.
Aka shimi kala tampa bane!”
Erdoo aisa butuka mukusenda umwinko ba nyina bale bomfya paku shimika utushimi, elo apela ba nyina.
Eryum aisa pela ba nyina ichitambala epo tabala amba akashimi.
Nga ba fwala ichitambala bale moneka kwati balya bene aha shimika utushimi.
Bonse abana ba isa ikala tondolo pakumfwaakashimi nangu line balikomfwapo imiku iishingi.
Udoo aisa lisha umunsole elo ba nyina bali muku tampa.
Aka shimi ka isa tampa.
“Patiile akantu nnse kaikele nga ifi twikele.Umukola mfula wali kwete ubuloshi.
Elo futi, umukola mfula wa fisamine mu Mbadede pantu walikwete amaka yaku posha amalwele ayali yonse, kwali abale londa.
Nga nau lwala, kunwa mofye amenshi.
Umukola mfula wali uwa nsansa elowalepela bonse.
Nomba talya temenwe abantu aba tabakwete ichumfwila, na bale chita ifintu ifya bipa.”
“Umulandu wabuloshi bwa kamana, kwali ice cream mu chituntu cha kamana.
Bonse abaleisa mukunwa amenshi, maka maka abana, balelyako na ice cream.Ice cream yakukamana yali na amalangi ya mukola mfula.
Amalangi yali aya kashika, aya katapa katapa, aya macungwa macungwa, elo kabili, aya umutuntulu.”
“Ubu shiku bumo, ka nakulu kamo ifi, aka shumfwa elo futi aka kwata amano ayabipa, ishina ati Mbom, kaisa isa.
Pa kufika, kaisa kumanya abale londa.
Taba keshibe iyoo, elo baisa umfwa umubile wa enda nomba taba poseleko amano.
Baisa ka langa naka nakulu ka Mbom ukwali akamana nokwisa keba ati, 'Mayo umu cinshi ku mumana.'
Ka nakulu kaisa suminisha, nokuko nkanyapo, ka konyapo.”
“Pa kufika, ka isa nwa amenshi, no kupola, kapola.
Pa kupola, kaisa lolesha nokwisa mona ati tapali abale monako.Efyo Mbom aisle senda ilibwe no kwisa posa mu menshi.
Aikala ale lolesha nako efyoilibwe lya letoloka pa menshi.
Ka temwa, nokwisa posamo aka muti.
Nako akamuti kaisa toloka filya fine fyachitile aka libwe.”
“Mbom no kwisa tolokela mu menshi.
Ale mona kwati teti afwe, akala ikala fye pe na pe.
Lilya line fye aisa tolokelamo mu menshi, aka mana kaisa ima, kaima nokufika ku mulu.
Kaisa fika, elo no bwela nako ku Mbadede.
Limo limo, umukola mfula, lea konka umumana, mufwaya ubumpashana.Empela lya kashimi,” banyina baisa balanda.
“Bana bandi, nje beniko, ninshi mwaka temenwa ifi aka akashimi,” banyina baisa ipusha.
“Mula fwaya ukukomfwa lyonse fye ati mayo twebeni.” “Nalikatemwa pantu kafula ama fundisho elo kala njibukisha ati umfwila umutima,” Udoo aisa asuka, nenseko panono.
“Kala ngafwa ukwi bukisha ama langi ya mukola mfula,” Erdoo alundapo.
Eryum aisa eshako panono ninshi ale mona kwati ba nyina bala mumfwila, “Nali katemwa pantu kala njibukisha ice cream.
Mpeniko na ice cream napapata sana?” “Mmmm.
Naku tatala apa muna, tukalya ice cream mailo.
Mwaumfwa?” Banyina baisa asuka.
“Mailo, nka mishimikila aka shimi kaku mpela kwa mukola mfula.”
Naali batemwa bakafundisha bandi.
Ni bakafundisha basuma.
Baacikuuku kabili baalifuuka.
Baaliluka imishishi ishimoneka bwino.
Baalibikamo noobulungu ubwa makaala ayengi mumishishi.
Ubulungu bwabo bwa gilini,  ubwabuuta,  ubwakashika kabili noobwa yeelo.
Baamaayo mukandukeko imishishi ngeesha bakafundisha bandi.
Nga nakulilako nkabikamo noobulungu mumishishi shandi.
Nga nakula mfwaya ukuba nga bakafundisha bandi.
Nalitemwa bakafundisha bandi.
Balishiba ukufunda bwino.
Baacikuuku kabili abamutekatima.
Baliluka umushishi bwino-bwino.
Balibika mu mushishi ubulungu ubwamakaala.
Ubulungu bwabo bwakatapa-katapa, ubwabuuta, ubwakashika na ubwamutuntula.
'Maayo, teeti munduke umushishi nga uwabakafundisha bandi?
Nga nakulilako nkabika ubulungu mu mushishi wandi.
Nga nakula nkabafye nga bakafundisha bandi!
Baamaama Ke baleesombola bakabici uno mulungu oonse.
Doobie, Maya na Duksie balaafwilisha baamaama Ke ukusombola kabici mwibala pacibelushi.
Buno bushiku abaana balaafwilishako ukupenda nookulonga bakabici.
Panuma, baa Baba Ke baalatwala ifibokoshi fyakabici kumaliketi mukushitisha.
Motoka yaikisha abaana apakwingilila mwibala.
Baamona ifibokoshi fyaba kabici nabafitulika mupepi namootoka ya baababa Ke iyakale.
"Iyee!
Kweena kabici iyi yingi!"
Maya alanda.
"Pafwile pali ikana limo ilyabakabici palya!"
Duksie aaseka.
"Nakalya!
Paleemoneka kwati pali imyanda ibili fye!"
efyo Doobie ataalika.
Baamama Ke baleelolela apakwingilila.
"Muli shani bonse?
Ndi uwasansa pakumimona!"
abaposha abana.
"Aleni natubombe.
Mulefwaika ukupenda bakabici nookubabiika mumabokoshi.
Icibokoshi cimo mulefwaika bakabici ikumi na fibili.
Nkwete amabokoshi amakumi yabili.
Babili pali imwe cilamuntu kuti aalonga mumabokoshi cinelubali.
Elyo umo kuti aalonga mumabokoshi mutanda.
Abaana baaiminina apo batuulike bakabici.
Baleelanda panshila ishapusana ishakupenda bakabici.
"Ndetontonkanya kwati nalaapenda ibili-ibili," efyo Maya asosa.
"Natemwa ukupenda ine-ine," Duksie alanda, "Cilangukako."
Doobie alundapo.
"Ine nalaapenda itatu-itatu ukutila mpusaneko!"
Ukwabula ukuposa inshita, abana baisusha ifibokoshi amakumi yabili.
"Mwabomba bwino!"
efyo baamama Ke basosa.
"Moneeni, pashalapo bakabici.
Inkumba shandi shaalitemwa kabici.
Twalashakanyako," efyo baasosa.
"Nibanga bakabici mulongele mufibokoshi?
Nibanga bashelepo?"
baamama Ke baipusha abaana.
Incito iileekonkapo yakubika imitengo pafibokoshi elyo nookwafwa baaBaba Ke ukufilonga pali motoka.
Bafwile babiika ifibokoshi isela limo kulubali lumo, elyo isela limbi nalyo, kulubali lumbi pakuti fifinina kumo.
"Twalapwisha ili liine!"
efyo baaBaba Ke balanda.
"Katumone nga nifinga nafimbi ifibokoshi twalalundapo ukutila fifinina kumo?"
Ukwabula kuposa nshita, ifibokoshi fyonse amakumi yabili  fyalongwa pali motoka.
BaaBaba Ke bakafya injini wamotoka nookwensha ukuya kumaliketi.
"Nga kuti nashitisha ifibokoshi fyonse,"  efyo batontonkanya, "Nalakwata indalama ishingi ishakulungisha ing'anda yankumba nookushitilako abana akantu akaakubapusha!"
Pa famu baamama Ke na baana baleetapilila ifimenwa nookupyanga amabuula.
Lilya cileefika akasuba, ninshi bonse nabanaka.
Baamama Ke babeeba abati, "Inshita yakumilambula yafika.
Bushe kuti mwalanda ifyo mikwatile pabushiku bwelelo?"
Baingila mukati mukusenda ifyakubalambula.
Abaana bateekanya nookuloleela  baamama Ke babwele nookuleeta ifyo baile mukubaleetela.
Lilya baleebwela amatumba ya apuloni ninshi nayeesula.
"Katumone nga namulotela bwino!
Fintu nshi muleepokelela lelo?"
Baamama Ke efyo baiswile itumba lya apuloni.
Efyo umwina wa ma apele waponene patebulo.
"Moneni, nine nacilungika!"
Duksie apunda.
Baamama Ke baeba abaana abati, "Aleeni nomba mwibukishe amafunde.
Kulinganya pakwakana.
Takuli uwakubuula ayeengi nangu ayanoono pabanankwe!"
Pakubala abana bapeenda ama apele yabili-yabili.
Balapeenda: yabili, yane, mutanda, ikumi, ikumi na yabili, ikumi na yataatu, ikumi na yane, ikumi na mutanda.
Elyo pashala na limo.
Yonse pamo yali ikumi na cinelubali.
Panuma yaifyo, baalinganya pa kwakana ama apele.
Kwashala ama apele yabili.
Abaana balonga ama apele mufyola ayakutwala kung'anda.
Niyanga cila mwana alasenda?
"Katuyaputule ama apele aya yabili twakane," Duksie aeba abanankwe.
"Nifinga ifipande fya ma apele ifyo cila muntu alasenda?"
Maya aipusha.
"Ninjishiba icasuko!"
Doobie amwentula.
Apopene, Baababa Ke nabo bafika ukufuma kumaliketi.
Mumotoka tamuli icilimo.
Baababa Ke baleemwentula.
"Ninshitisha bakabici bonse.
Nomba kuti nalungisha ing'anda yankumba nookumishitila ilya bola yamupila wakumakasa iyo mwaleefwaya."
"Yee!"
efyo abaana bapuunda.
Natukumanye Chipego.
Chipego ali ne myaka 10 elyo ali mu geledi 5 pe sukulu lya mu mushi mu myabo.
Chipego lyonse ala pasa namabala wanu mu class yakwe.
Bushe achita shani ichi?
Abanakwe asambilila nabo bala ipushanya, "Alichenjela ukubelenga noku lemba.
Achita shani ifi?"
Abanakwe balatontonkanya.
Chipego efyo abebele ukuti ni pa mulandu wakuti alabelenga saana amabuku ayengi.
Lilya bena baleposa inshita mukwikala fye ukwabula ukuchita nangu chimo, ena  ala bomfya ilya inshita mukubelenga.
Limo limo Chipego afola K80.00 chila mulungu, iyi ni indalama  yakwe  fye iya kubomfya kufyo alefwaya.
Ala bomfya iyi ndalama mu kushita mabuku ayo aya shili yapya mwituka lya mabuku mu mushi wabo.
Natukumanye Pendo, ing'ombe ya mukaka.
Iyi in'gombe ila fyuma umukaka ukuchila na pali  ba lita abali 20 chila bushiku.
Ba wishi Chipego bala shitisha uyu umukaka.
Ing'ombe ilakabila ifyakulya na menshi  na  munshita imbi ila kabila ukulyako inchani mu panga.
Kanshi chila bushiku panuma yama sambililo, Chipego alafwako ulupwa lwakwe muli uyu mulimo.
Bawishi bala mupelako indalama nga malipilo ya uyu mulimo.
Kanshi ee ishi ndalama abomfya ukushita amabuku chila mulungu.
Icha kubalilapo Chipego  alapela Pendo ama carrots.
Chila bushiku Pendo alya ama carrots ayali cine konse konse(8).
Kabili chilabushiku Chipego ala nukula ama carrots mwibala lya ba   wishi ilya umusalu, aya kukumana  fye pa bushiku bumo.
Kuti  mwaesha ukusanga?
Ni yanga ama carrots Pendo alya chila mulungu?
Mwalasanga ukuti Pendo alya  ama carrots 56 chila mulungu.
Ukufuma apo, Chipego  alatwala Pendo mukulya icani mu panga.
Bawishi bala muchenjesha ukuti afwile aba uwailuka ne nshita no kumona ukuti tafwilie apela Pendo inshita  yakulya iyi taichilile ba 3 quarter ba nsa imo.
Pendo ilingi atampa ukulya ichani inshita nga yafika  14:15 hrs pakuti Chipego ayi bwekeshamo kwitanga pa 15 hrs.
Munshita ya pepo, ilyo  kufita bwangu, Chipego ala leka Pendo ayamba bwangu ukulya ichani ne nshita ya 13:30 hrs
Ichikonkapo, Chipego ala pela  Pendo amenshi.
Ukwabula amenshi, Pendo teti apange  umukaka nangu Chipego enga mupela ichani ichingi saana.
Chipego ala tapa amenshi mu fikunkubiti fya menshi pa chishima icha chikumbawile pantu twakaba menshi mupepi.
Elyo kabili Chipego  ala twala Pendo kuli ba wishi  mukulya 12kg yamataba chilabushiku.
Chipego asanga ukuti chila mulungu  iyi in'gombe ilya ama kg ayenga  fika nakuli 90.
Chila isaka ilya mataba lishitwa pali K39.00 Chipego asanga indalama shiposwapo chila bushiku.
Pakubala asanga ukuti  pama  saka ayali 7 elyo isaka limo ni K40.00 pamo yamupela K280.00.
Elyo afumyamo K7.00 pamo yashala K273.00, Kanshi pa mweshi indalama yonse kuti yafika kuli K1000.00 ee Chipego.
Bushe nalungama?
Ba wishi Chipego ba lakama umukaka chila bushiku imikwibili.
Pendo ala panga 24 litres chilabushiku emukuti 12 litres chila nshita bakamako.
Limo limo Chipego ala fwako ukukama umukaka nomba tenchitu chayanguka.
Bushiku bumo, ayamba ukutontokanya eka,'' nka kwata ing'ombe  shandi elyo mfwile ukulaikamina umukaka ne mwine''.
Bawishi baletwilila umukaka  ukufumya muli baketi iyi kalamba  noku twala mu tunono nangula utubotolo twa ma 1 litre.
Elyo nomba balashitisha  K8.00 pa ka botolo ka 1 litre.
Ubushiku bumo  mu mulungu, Chipego naba wishi balapela  25 litres ya mukaka pa sukulu ya  mumushi mukwafilishako ukulisha abana pa sukulu.
Chila mwana asenda   1 quarter ya 1 litre.
Kanshi chapilibula ukuti  bana  abali 100 abalapoka umukaka pa bushiku ubu.
Pali chila litre yamuka  yashitishiwa, ba wishi Chipego ba lapela Pendo 50 ngwee.
Ndemona shaumfwika nge shinono indalama nomba nga chakuti ba  wishi balashitisha 24  litres  chilabushiku twalasanga   indalama yafika kushingi.
Bushe kuti mwaesha ukusanga?
Chipego alasunga indalama shakwe paka na pa Chibelushi(Saturday) ilyo aya kwituka lya ma buku.
Ibuku limo lishitishiwa na K10.00, kanshi chila mulungu, Chipego kuti ashitako amabuku aya nono.
Chipego nawo alitemwa  ukunwa umukaka uufuma kuli Pendo.
Bawishi balanda ukuti umukaka ulafwa abantu ukukwata amafupa na meeno ayakosa  saana pakuti umuntu aba uwashipa  kabili uwa bumi.
Chipego talaba ukutotela  Pendo pa pela ya chilabushiku.
Ala lambula Pendo ne chilambu ichakumupela ama carrots nayambi nangu amabula ya spinach ayo asanga mumbali ye bala.
"Natotela Pendo uli munandi  umusuma saana pali bonse.
Ni kumulandu obe echalenga ukuti mbe uwakosa, uwabumi elyo uwachenjela.
Nga te iwe, ine  nga teti kwanishe ukushita amabuku aya ngafwilisha  ukuchita bwino mu masambililo yandi no kuchila bonse abanandi mu class yandi"
Abana batatu, ama shina Udoo, Erdoo, na Eryum bale umfwa eko imfula yaleepona, kwati ka lwiimbo.
Baleefwaya ukuya mukwangala kabili nookushana mumfula.
Baleefwaya ukwikata umukola mfula wali kumulu.
Banyina baisa balesha, ati, "Iyoo."
Efyo abana baatampile ukulila ninshi baleemona kwati banyina balabasuminisha.
Eryum aisa esha nookufuma mun'ganda tondolo mukumona umukola mfula.
Lilya talafuma panse, banyina baliisamwikata.
Neshiwi ilyakalipa, baalipundishe pakuti Eryum na nkashi shakwe shonse shumfwe.
"Kuti wa kwata ich ifine," ba isa landa, "ta watemwa na supu iya kwata impilipili elo nga wa lwala ichi fiine ku nwa supu."
Ba isa landa, ba seka nako panono.
Banyina baisa mona kwati abana balafwaya akashimi, efyo baishile tampa abati, "Umukola mfula, mumana uwakwata amaka sana aya kuposha ubulwele ubuli bonse.
Nomba ngawalwala icifine, teti ufikeko kumulu.
Umukola mfula teti ukwafweko nakalya."
Abana baisa tontonkanyapo efyo banyina balelanda.
"Mayo, twebeniko akashimi keenu akamukola mfula," aisa landa Erdoo.
"Emukwai mayo, na ine nde fwaya ukumfwako," Udoo nankwe akonkamo.
"Naine," Eryum alundapo, aimya notukondo tutatu.
"Aleni bane, kanshi natumone," banyina baasuka, ninshi baleseka nako panono.
"Iseni pamo bonse.
Aka shimi kala tampa bane!"
Erdoo aisa butuka mukusenda umwinko banyina balebomfya paku shimika utushimi, nookubapeela.
Eryum aishile peela banyina icitambala lintu tabala amba akashimi.
Ngabafwala icitambala baleemoneka kwati balya bene abashimika utushimi.
Bonse abana baliikala tondolo pakumfwa akashimi nangu line balikomfwapo imiku iingi.
Udoo aisa lisha umunsole elyo banyina baalimukutampa.
Efyo nakashimi katampile.
"Patiile akantu nse," ebanyina.
Abana baasuka, "Kaikele nga ifi twikele."
Umukola mfula wali kwete ubuloshi.
Kabili, umukola mfula waafisamine mu Mbadede pantu walikwete amaka yakuposha amalwele ayali yonse.
Kwali abale londa.
Nga nau lwala, kunwa mofye amenshi.
Umukola mfula wali uwa nsansa kabili, waalepeela bonse.
Nomba tawa temenwe abantu abashakwete icumfwila, nabaale cita ifintu ifya bipa."
"Umulandu wabuloshi bwakamana, kwali aisi kilimu (ice cream) mucituntu caakamana.
Bonse abaleisa mukunwa amenshi, maka maka abana, balelyako na aisi kilimu.
Aisi kilimu yakukamana yaali na amalangi ya mukola mfula.
Amalangi yali ayaakashika, aya katapa katapa, aya macungwa macungwa, kabili, aya umutuntulwa."
"Ubushiku bumo, kanakulu kamo ifi, akashumfwa kabili akakwata amano ayabipa, neeshina lya Mbom, kaaliishile.
Pakufika, kaali kumanya abaaleelonda.
Tabakeshibe iyoo.
Baumfwile umubili waenda lelo tabaposeleko amano.
Baisa kalanga kanakulu ka Mbom ukwali akamana nookwisa keba ati, 'Mayo umucinshi kumumana.'
Ka nakulu kaalisuminisha, nookukonkanyapo, kakonyapo."
"Pakufika, kaliisa nwa amenshi, nookupola, kapola.
Lilya kapola, kaliisa lolesha nookwisa mona ati tapali abaalemonako.
Efyo ka Mbom kaishile senda ilibwe nookuposa mumenshi.
Kaikala kaleloleshanako efyo ilibwe lyaletoloka pamenshi.
Katemwa, nookwisa posamo akamuti.
Nako akamuti kaisa toloka filyafine fyacitike kukalibwe."
"Efyo kaatolokele mumenshi.
Kalemona kwati teti kafwe, kakula ikala fye peenapee.
Lilya line kaatolokelemo, akamana kaliisa ima, kaima nookufika kumulu.
Ukwima uko ukwakuti tekuti kabwele ku Mbadede.
Limolimo, umukola mfula, ulakonka umumana, ufwaya ubumpashana.
Empela ya kashimi," e banyina.
"Bana bandi, njebeniko, ninshi mwakatemenwa ifi aka akashimi," banyina baliipwishe.
"Mulafwaya ukukomfwa, lyonsefye ati mayo twebeni."
"Nalikatemwa pantu kafula amafunde kabili kalanjibukisha ukumfwila umutima," Udoo aisa ayasuka, nenseko panono.
"Kalangafwa ukwibukisha amalangi yamukola mfula," Erdoo alundapo.
Eryum aisa eshako panono ninshi alemona kwati banyina balamumfwila, "Nalikatemwa pantu kalanjibukisha aisi kilimu.
Mpeniko na aisi kilimu napapata sana?"
"Mmmm!
Naakutalala apa muno, tukalya aisi kilimu mailo.
Mwaumfwa?"
Banyina balanda.
"Mailo, nkamishimikila akashimi kakumpela yamukola mfula."
Uyu ni Ndalo.
Ndalo alitemwa ukubelenga.
Uyu ni Pendo.
Pendo alitemwa ukulya amakaloti.
Ndalo ngaafuma kusukulu aya mukucema Pendo.
Alaapeela Pendo amenshi yakunwa.
Baataata balaapeela Pendo amataba.
Balaakamako umukaka kuli Pendo cila bushiku.
Alikwata umukaka uwingi.
Baataata balaashitisha umukaka wakwa Pendo.
Ndalo alaanwa umukaka cila bushiku.
Ndalo atiila,  "Natootela."
Ili lyashi lyapatunama utwafwiilwa abafyashi batuko.
Mumweshi wapwile,  abantu abasunga utunama pacende apo basungila inama shabula abafyashi baali neencito saana.
Akanama akakubalilapo ukufika pancende iyi kaali kanama kamwaka umo.
Kaleeitwa Nomsa.
Ilyo Nomsa afikile kuli iyi ncende,  aali uwaonda kabili aleemoneka fye uwabuleensansa.
Nomba munshitafye iinono,  Nomsa aliikwete amaka kabili atampile ukwangala neenama shimbi.
Bushiku bumo mumweshi uyo wine,  kwaishile ndeke pancende basungila inama shabula abafyashi.
Mundeke mwali akasofu akafimbilwe noobulangeti ubukulu.
Akasofu aka baleekeeta ukutila Ndiwa.
Uyu Ndiwa aali neenshiku shisaano.
Umuntu uwaleesunga utunama aaleenwisha Ndiwa umukaka uwa mwibotolo.
Bushiku bumo,  panshita iya bushiku,  inama shonse shalishibwike ilyo akanama baleeita Ambia kafikile.
Ambia aali neemyeshi isaano.
Ilyo afikile,  aali uwanaka pamulandu wabuleendo ubutali ubo aendele.
Ambia kaali kanama akakwete umukoshi uutali.
Pantu aali nomukoshi uutali,  Kasunga aaleeikatila ibotolo mumulu pakupeela Ambia umukaka.
Inshiwa shakulekelesha ukufika mumweshi uyu twaali utwana twankalamo.
Twaleeitwa: Kopi,  Kepi na Keji.
Utwana twa nkalamootu,  twali neensala saana.
Kasunga naabamwafwako balitemwa inama shonse,  ukubikako neeshishumfwa.
Abantu bapancendeyi balaabomba namaka.
Bacetekela ukuti bushiku bumo inama ishi shikalaisakamana ishine nookubwelela mumpanga.
Kale saana,  kwali umwaume uwakweete icilonda icikulu saana pakuulu.
Taleeiminina nelyo ukweenda.
Uyu umwaume aleeikala noomukashi nabaana bakwe.
Mucuupo caabo,  bakwete abaana abaume batatu,  noomwanakashi umo.
Umwana umwanakshi ewali Nangila.
Ewaleesunga bawishi.
Abaume baali abalimi kabili bali nibaakacema.
Nangila aali umukashana umusuma saana.
Abantu bamumushi bonse baalimutemenwe nookumupela umucinshi.
Abafyashi bakwe baaleemufwaila umwaume umusuma.
Pakutila basange umwaume uwacindama,  baalipeele ncito iyaafya ku uli onse uwaleefwaya ukuupa Nangila.
Uwaleefwaya ukuupa Nangila aali nookuleeta ukufuma muli bemba uwaali mupeepi noomushi.
Umuti uyu waali nookuposha icilonda cabawishi Nangila.
Nomba muli bemba mulya mwaiswile imipashi iyabipa.
Abaume bambi baalyeseshe ukusenda umuti.
Nomba baalifililwe.
Abaume bambi baalifililwe nookubwelela kumushi.
Ilyashi li lyalimusakamike Nangila.
Bamunyina abaume baaleefilwa ukuya kuli bemba.
Nangila,  aliipeeleshe ukuyafwaya umuti uyo eka.
Banyina batile,  "Mwana wandi,  ifi abaume abamaka bafililwe iwe niwe winga kumanisha?"
Nomba Nangila aliipeleeshe kale.
Palwendo ulwa kumumana,  Nangila aasangile akakote akasendele nkuni.
Nangila aaliikafwileko ukusenda inkuni.
Aka akakote kaalitotela saana.
Katile kuli Nangila,  "Nalaakweba ifyo wiinga kumana neemipashi iya muli bemba neefyakucita nga wafika kulya."
Ilyo afikile pali bemba,  Nangila amwene imipashi yalupwa lwakwe ileenwa amenshi nookucinda.
Umukashana atendeke ukuloleela nookulolekesha mpaka ilyo imipashi yaleele mutulo yonse fye.
Ilyo imipashi yali nailaala,  Nangila aipoosele mumenshi.
Aasangile umuti,  aubika namucoola cakwe.
Ilyo aleeowa ukubwelela kumulundu,  amabimbi yaliimine yamushinguluka.
Ilyo Nangila afikile imipashi yalibukile.
Alitinine nganshi nomba aimbile fye ulwimbo akote kalya kamusambilishe: Ine,  nine mwana wakwa Wekesa,  Nafuma kuli bemba.
Naishile pamulandu wakuti abaume balaatina saana ukwisa.
Baataata baleefwaya umuti uyu ukutila ukaposhe icilonda cabo.
Eifi nasangwa kuno,  Mucifulo umo abengi batiina ukufika,  Pantu nimwe bacilolo.
Nangila aalikwete shiwi ilisuma icakuti imipashi ilya yaamulombele ukuti embe kabili nakabili.
Ilyo aleeimba,  imipashi yabwelele mutulo.
Nangila abutwike ulubilo ulwakupapusha mpaka ilyo aingile mumushi.
Icaalo conse caleeloleela ukubwela kwakwa Nangila.
Ilyo bapwishishe ukubomfya umuti uwa muli bemba,  bawishi balitampile ukwenda nakabili.
Umushi onse watampile ukucinda nookutasha umukashana,  Nangila.
Odongo na Apiya baaleeikala nabawishi mukalale.
Pantu balitemenwe ukuya pacuuti kuli banakulu,  baleetemwa isukulu nga lyaisalika.
Banakulu baleeikala kumushi mupeepi na daamu iikulu.
Odongo na Apiya baalitemenwe pantu yaali ninshita yakuya pa cuuti kuli banakulu.
Ubushiku,  baalongele ifyakufwala fyabo ukupekanya ubulendo.
Ubushiku ubo,  tabaaleele leelo baalicesheshe baaleelandafye pabulendo.
Luceelo-ceelo,  baimine ubulendo bwakuya kumushi muli motoka yabaawishi.
Bapitilile impili,  inama shampanga namabala yatii.
Baaleependa imyotoka nookwimbeenyimbo.
Ilyo papitile nshita,  abaana baalilele pantu baalinakile.
Ilyo baafikile mumushi,  bashi Odongo na Apiyo baaabushishe abaana.
Baasangile banakulu naabasendama pampasa mwisamba lya cimuti.
Banakulu baali banakashi abakosa kabil abayemba.
Banakulu baalitemenwe cibi batampile nookucinda nookwimba ulwimbo lwakusansamuka.
Abeeshikulu baabo baalitemenwe nganshi icakuti baapeele banakulu ifyabupe baabaleetele.
"Balileenipo ukwisula ico mileteele," efyasosele Odongo.
"Balileenipo icandi," e Apiyo.
Ilyo baiswile ifyabupe,  banakulu baapaalile abeeshikulu ukulingana neentambi.
Elyo Odongo na Apiya baile panse mukwikate fipelebesa neefyuuni.
Baaniinine ifimuti kabili baangele nameenshi.
Ilyo pafiitile,  baabwelelemo kung'anda mukulya icakulya cabushiku.
Leelo baaleele tabalaapwisha ukulya!
Ubushiku bwakonkelepo,  baawishi baabaana babwelelemo kutauni.
Odongo na Apiyo baashele nabanakulu.
Odongo na Apiya baaleeafwa banakulu neencito sha pang'anda.
Baaleetapa amenshi nookuteebeenkuni.
Baatoolele namani yankoko nookusaba umusaalu mwibala.
Banakulu bafundile abeeshikulu baabo ukunaya ubwali nookwipike sabi neeminani iyapusanapusana iya kumushi.
Uluceelo lumo,  Odongo ailemukucema ing'ombe.
Ing'ombe shimbi shaile mwibala lya beene.
Abeene beebala baalifulilwe icibi kabili baatiile baali nookwikateng'ombe.
Odongo aalisambilila ukupoosako amaano kung'ombe pakuti tashileetele imilandu.
Bushiku bumbi,  abaana baile ku maliketi nabanakulu mukushitisha umusaalu,  shuga neesopo.
Apiyo ewatemenwe ukweba abantu imitengo yafintu.
Odongo atemenwe ukulonga ifintu ifyo abantu baaleeshita.
Icungulo baafwile banakulu ukupenda indalama kabili banwiine tii.
Tapakokwele,  inshiku sha kutuusha shapwa.
Abaana baleekabilwa ukubwelelamo kutauni.
Banakulu bapeele Odongo akasote elyo Apiyo baamupeele ica kufwala icampepo.
Banakulu babalongele ifyakulya pa bulendo.
Odongo na Apiyo tabaaleefwaya ukuya kutauni.
Abaana baalombele banakulu ukuti bakonke kutauni.
Banakulu bamwentwile nookutila,  "Ndi mukote teeti njikale mutauni nomba nga mwaisa kuno kumushi mukansanga."
Odongo na Apiya baalayene nabanakulu.
Ilyo Odongo na Apiya baabwelele kusukulu bashimikileko nabanaabo pamikalile yakumushi.
Abanabo bena baatemenwe imikalile yamutauni.
Leelo bonse abaana batiile banakulu Odongo na Apiyo baalikwata umutima uusuma.
Kalulu alileele mwisamba lyacimuti.
Mango yaponeene panshi ukufuma kucimuti.
Aumfwile amashiwi yakuti,  "Butuka Kalulu butuka!"
Kalulu abukile bwangu bwangu nookubutukisha.
Kalulu akumenye inkoko.
"Cinshi uleebutuka?"
inkoko yaipwishe.
"Nshishibe nacumfwafye icintu caapona namashiwi yakuti 'Butuka Kalulu butuka!'."
Inkoko yalitiinine.
Yatampile apopene ukubutuka ilyo yaumfwile amashiwi yakwa kalulu.
Bakumenye imbwa.
Imbwa yaipwishe,  "Muleebutukeenshi?"
Inkoko yatile,  "Nshishibe,  nacumfwafye ifyacilanda kalulu leelo nao teeshibe.
Kalulu acumfwa icintu capona namashiwi yakuti 'Butuka Kalulu butuka!'."
Imbwa yalipapile ifyo yaumfwile.
Nayo yaambile ukubutuka na kalulu neenkoko.
Bakumeene nakabaalwe.
Kabaalwe aipwishe imbwa,  "Cinshi muleebutukila?"
Imbwa aiti,  "Nshishibe.
Nacumfwafye inkoko ifyo yacilanda,  taishibe.
Inkoko yacuumfwa ifyo kalulu aacilanda ukuti Kalulu acumfwa icintu capona na mashiwi yakuti,  'Butuka Kalulu butuka!'."
Kabaalwe nao aambile ukubutuka.
Baakumenye impunda.
Impunda yaipwishe,  "Cinshi muleebutuka?"
Kabaalwe nao ati,  "Nshishibe,  nacumfwafye ifyo imbwa ilandile leelo nayo taishibe.
Nayo yacumfwa ifyacilanda inkoko kwena nayo taishibe.
Inkoko yacumfwa ifyacilanda kalulu kuti acumfwa icintu capona na mashiwi yakuti 'Butuka Kalulu butuka!'."
Impunda nayo yaambile ukubutuka.
Baakumenye ing'ombe.
Ing'ombe yaipwishe,  "Cinshi muleebutukila?"
Impunda aiti,  "Nshishibe nacumfwa fye ifyo kabaalwe acilanda kwena nao teeshibe.
Acumfwa ifyacilanda imbwa.
Imbwa yacumfwa ifyacilanda inkoko leelo nayo taishiibe.
Inkoko yacumfwa ifyacilanda kalulu ukuti acumfwa icintu capona namashiwi yakuti 'Butuka Kalulu butuka!'."
Ing'ombe yaalitinine nayo yaambile ukubutuka.
Baakumene napuushi.
Puushi aipusha,  "Cinshi muleebutuka?"
Ing'ombe aiti,  "Nshishibe,  nacumfwafye ifyacilanda impunda.
Nayo taishibe.
Yacumfwa ifyacilanda kabaalwe.
Kabalwe nayo taishibe.
Yacumfwa ifyacilanda imbwa leelo nayo taishibe.
Yacumfwafye ifya cilanda inkoko kwena nayo taishiibe.
Yacumfwa ifyacilanda kalulu ukuti acumfwa icintu capona namashiwi yakuti 'Butuka Kalulu butuka!'."
Puushi nao ayambile ukubutuka neenama shonse!
Elyo bakumenye umulumendo aleecofa incinga.
Umulumendo aipwishe,  "Cinshi muleebutuka?"
Ifinama afiti,  "Tatwishiibe.
Twacumfwa ifyacilanda kalulu kwena nao teeshiibe.
Kalulu acumfwa icintu capona na mashiwi yakuti,  'Butuka Kalulu butuka!'."
Umulumendo aalisekele ati,  "Icisabo cacipona caacipona kumwela.
Nine naaceeba kalulu ukuti,  'Butuka Kalulu butuka!'."
Kale saana, kwali umwaume uwakweete icilonda icikulu saana pakuulu.
Taleeiminina nelyo ukweenda.
Uyu umwaume aleeikala noomukashi nabaana bakwe.
Mucuupo caabo, bakwete abaana abaume batatu, noomwanakashi umo.
Umwana umwanakshi ewali Nangila.
Ewaleesunga bawishi.
Abaume baali abalimi kabili bali nibaakacema.
Nangila aali umukashana umusuma saana.
Abantu bamumushi bonse baalimutemenwe nookumupela umucinshi.
Abafyashi bakwe baaleemufwaila umwaume umusuma.
Pakutila basange umwaume uwacindama, baalipeele ncito iyaafya ku uli onse uwaleefwaya ukuupa Nangila.
Uwaleefwaya ukuupa Nangila aali nookuleeta ukufuma muli bemba uwaali mupeepi noomushi.
Umuti uyu waali nookuposha icilonda cabawishi Nangila.
Nomba muli bemba mulya mwaiswile imipashi iyabipa.
Abaume bambi baalyeseshe ukusenda umuti.
Nomba baalifililwe.
Abaume bambi baalifililwe nookubwelela kumushi.
Ilyashi li lyalimusakamike Nangila.
Bamunyina abaume baaleefilwa ukuya kuli bemba.
Nangila, aliipeeleshe ukuyafwaya umuti uyo eka.
Banyina batile, "Mwana wandi, ifi abaume abamaka bafililwe iwe niwe winga kumanisha?"
Nomba Nangila aliipeleeshe kale.
Palwendo ulwa kumumana, Nangila aasangile akakote akasendele nkuni.
Nangila aaliikafwileko ukusenda inkuni.
Aka akakote kaalitotela saana.
Katile kuli Nangila, "Nalaakweba ifyo wiinga kumana neemipashi iya muli bemba neefyakucita nga wafika kulya."
Ilyo afikile pali bemba, Nangila amwene imipashi yalupwa lwakwe ileenwa amenshi nookucinda.
Umukashana atendeke ukuloleela nookulolekesha mpaka ilyo imipashi yaleele mutulo yonse fye.
Ilyo imipashi yali nailaala, Nangila aipoosele mumenshi.
Aasangile umuti, aubika namucoola cakwe.
Ilyo aleeowa ukubwelela kumulundu, amabimbi yaliimine yamushinguluka.
Ilyo Nangila afikile imipashi yalibukile.
Alitinine nganshi nomba aimbile fye ulwimbo akote kalya kamusambilishe: Ine, nine mwana wakwa Wekesa, Nafuma kuli bemba.
Naishile pamulandu wakuti abaume balaatina saana ukwisa.
Baataata baleefwaya umuti uyu ukutila ukaposhe icilonda cabo.
Eifi nasangwa kuno, Mucifulo umo abengi batiina ukufika, Pantu nimwe bacilolo.
Nangila aalikwete shiwi ilisuma icakuti imipashi ilya yaamulombele ukuti embe kabili nakabili.
Ilyo aleeimba, imipashi yabwelele mutulo.
Nangila abutwike ulubilo ulwakupapusha mpaka ilyo aingile mumushi.
Icaalo conse caleeloleela ukubwela kwakwa Nangila.
Ilyo bapwishishe ukubomfya umuti uwa muli bemba, bawishi balitampile ukwenda nakabili.
Umushi onse watampile ukucinda nookutasha umukashana, Nangila.
Aba nibakafundisha bandi.
Ishina lyabo niba Akanyi.
Balitutemwa saana.
Bakafundisha ba Akanyi balaatusambilisha alufabeeti.
Balatusambilisha ifiunda.
Kuti nalanda ifilembo a, e, I, o, u.
Bakafundisha Akanyi balatusambilisha kaala.
Balatusambisha kaala uwakashika, buulu, katapa, katapa, yeelo na kaala uwafita.
Panshita yakutusha balatwimbila nyimbo.
Balemba inyimbo mpaka bonse twalaala.
Balatwimbila akalwimbo aka kutulikisha.
Balaatushimikila utushimi utwabaume abalumbuka pali Cimo.
Pali Cibili, balaatushimikila utushimi utwabanakashi abalumbuka.
Pali Citatu balatushimikila utushimi pafya myendele.
Pali Cine balaatushimikila pafyabulimi.
Na pali Cisaano, bakafundisha ba Akanyi balaatweeba ukushimika utushimi tweesu fwebene.
Bakafundika beesu ebaishibisha ukusambilisha pali bakafundisha bonse.
Mfwaya ukuba nga bakafundisha ba Akanyi nganaakula.
Andiswa aaletamba  abalumendo baleteya umupila wakumakasa.
Aalekabila ukuteya nabena.
Aalilombele bakafundisha bamupila nga kuti bamusuminisha.
Bakafundisha ba mupila  babikile amaboko mumusana.
Basosele ukutiila “Pano pa sukulu, abalumendo  beka eba suminishiwa ukuteya umupila wakumakasa.”
Abalumendo bamwebele  ukutila akaye mukuteya umupila wakuminwe uwa netibo.
Ba sosele ukutila umupila wakuminwe uwa netibo ewabakashana.
Andiswa aalifulwa.
Ubushiku bwakonkelepo,  isukulu lyali nokuteya ubwangalo umupila wakumakasa uukalamba.
Ba kafundisha bamupila baali sakamana pantu kateya wamupila bakwata umukali aalifilwa ukuteya pantu aalilwala.
Andiswa aalipapata kuli bakafundisha  bamupila, “Napapta, lekeni nteye.”  Ba kafundisha bamupila  tabaishibe ifyakucita.
Elo baishile suminisha ukutila  Andiswa kuti aisansha pebumba lya bakateya bamupila
Ubwangalo bwali  kosa.
Tapaali aba ingisheko mucipande cabumo.
Mucipande cabubili  mu bwangalo, Andiswa aalisendele umupila.
Aali butwike saana ukulungama kucipanda.
Andiswa aali pantishe  umupila nokwingisha.
Ibumba lyali  temenwe ngashi.
Ukutula Ubushiku  bulya, abakashana baali basuminisha ukuteya umupila wakumakasa.
Kale saana,  kwali umulumendo umubi saana icakuti tapali abamutemenwe.
Nangu bafyashi bakwe tabamutemenwe.
Pang'anda aleeikala eka ilyo ulupwa lonse baleeikala mung'anda baletamba TV.
Kusukulu aleeikala eka abanankwe nga baleeangala.
Aleenda eka kunuma yabanankwe ilyo baaleeya mukucema ing'ombe,  tabaaleefwaya ukwenda nankwe.
Bushiku bumo atontonkenye ukufuma pang'anda.
Alyendele mpaka afika mumpanga iikulu.
Alyumfwile umwenso leelo alitekele umutima ilyo amwene ukuti takwali umuntu wakulanda nao.
Pantu tapali uwamutemenwe.
Ilyo aali mupeepi nookwingila mumpanga,  akakote akafiko akabipa pamenso kaishile.
Kaali muposheshe elyo kamwipushishe umulandu aleeingilila mumpanga iyafina filya.
Umulumendo aliipapile ukumfwa umuntu aleelanda nankwe.
Aebele akakote ati tapali uko aleeya.
Aleendaukafye pantu tapali abamutemenwe.
Akakote kaliipwishe umulumendo ngacakuti aleefwaya ubwafwilisho.
Alyaswike ati,  "Emukwai."
Akakote kamwebele ati ilyo takalamwafwa mulumendo aalingile ukukamyanga kumenso mpaka kawama nookuyemba.
Umulumendo takwete cimbi icakucita kanofye ukukamyanga pakuti kengamwafwa.
Umulumendo aalikamyangile akakote.
Akamyangile amanong'o mumenso,  akamyangile ifimina mumyona nookumyanga ifiko mumatwi.
Amyangile pamenso ponse mpaka fiko fyafuma kamoneka akayemba.
Akakote kaalimutootele mulumendooyu.
Kaatiile,  "Walaasanga ifintu ifisuma mumpanga leelo wisendapo icili conse.
Uleetefye umushila walasanga."
Umulumendo ulya alibutwike ukufwaya kuti amone ifintu fyapusanapusana mumpanga.
Ilyo talaingila mumpanga akakote katiile,  "Mulumendo bwela kuno!"
Alibutukile kukakote.
Akakote kaali bwekeshepo,  "Teekwesha ukubulapo icintu icily conse.
Uleetefye umushila walaasanga."
Umulumendo asuminine ku mutwe nookuya aya mumpanga.
Ilyo talaingila mumpanga aumfwile ishiwi lyakuti,  "Mulumendo bwela kuno!"
Umulumendo alifulungene.
Taishibeefyo akakote kaleefwaya.
Alibweleelemo kukakote.
Akakote katiile,  "Walaasanga ifintu ifisuma mumpanga.
Uleetefye umushila walaasanga."
Umulumendo asuminine ku mutwe nookuya aya mumpanga.
Ilyo talaingila mumpanga aumfwile ishiwi lyakuti,  "Mulumendo bwela kuno!"
Umulumendo alifulungene.
Taishibeefyo akakote kaleefwaya.
Alibweleelemo kukakote.
Akakote katiile,  "Walaasanga ifintu ifisuma mumpanga.
Uleetefye umushila walaasanga."
Umulumendo asuminine ku mutwe nookuya aya mumpanga.
Mukati mumpanga,  asangile imbale naisula lupiya.
Abuulile ulupiya abika mwitumba lyakwe.
Palya peene aibukiishe ifyo akakote kamwebele.
Abuulile ulupiya abwekeshapo pambale.
Akonkenyepo ukwenda.
Amwene ifyakufwala ifisuma ifipya.
Afuulile ifyakufwala nookufwale fipya.
Aibukishe ifyo akakote kamwebele.
Afuulile ifyakufwala fipya nookufwale fyakale.
Amwene umushila.
Umushilooyu walifootele kukasuba.
Elyo aaipwishe umwine ifyo akakote kaleefwaya acite noomushilooyu.
Mupeepi noomushila paali imbale iyakwete ifyakulya fyaleenunkila bwino ico aali neensala.
Alifililwe ukushipikisha.
Ilyo apwishishe ukulya aibukishe ifyo akakote kamwele.
Kamwebele ati alingile ukusendamofye umushila.
Afwaile apaali umushila tapamwene.
Umulumendo afumine mumpanga naumfwa ububi.
Abwelelemo kukakote ukuti akeebe ifyacitike taakasangile.
Sakima aaleikala naba fyashi bakwe pamo nankashi yakwe uwa myaka  ine.
Baleikala pancende ya mukankaala.
Ng’anda yabo iya fiilu yaikeele  kumpela yamiti.
Lintu  Sakima aali nemyaka itatu, alipofwike kumulandu wabulwele.
Sakima aali  umulumendo wetalanta.
Sakima aalecita ifintu ifingi efyo abalumendo bamyaka mutanda  balefilwa.
Mukulangilisha, aleikala paba kulu bamumushi na ukulanshanya  pamafya yacindima.
Abafyashi bakwa Sakima baalebomba pa ng’anda yamukankaala.
Baalefumapo kumaca nokubwela inshita yabushiku.
Sakima aleshaala na nkashi yakwe
Sakima  aalitemenwe ukwimba inyimbo.
Bushiku bumo ba nyina balimwipwishe, “Usambilila  kwisa ishi nyimbo Sakima?”
Sakima  alyaswike ukutila “Nashishibafye ba mayo, nda shumfwa mumutwe elyo nashimba”.
Sakima alitemenwe ukwimbila nkashi yakwe, maka maka nkashi yakwe  ngaumfwa insala.
Nkashi yakwe aalekutika Sakima ale imba ulwimbo atemenwe saana,  ninshi ayamba ukuyisunsuntila ku ci unda ca lwimbo.
Nkanshi yakwe aalepapata “bushe kuti waimba nakabili Sakima.”  Sakima aalesumina na ukubwekeshapo ukwimba  ulwimbo.
Imiku iingi.
Bushiku  bumo lintu aba fyashi bakwe ba bwelele pa ng’anda, bafikile tondolo.
Sakima  aalishibe ukutiila pali ifilubene.
“Nindo  ilubene ba mayo na ba tata?” efo ayipwishe.
Sakima alisambilile ukutiila  umwana wamukankaala aali luba.
Umukankaala aali uwa cikonko nowabulanda.
“Kuti  na mwimbila.
Kuti aikalako uwansansa nakabili,” abafyashi bakwe bamwipwishe  ukutiila.
Uyu muntu mukankaala saana.
Uli mulumendo wapofuka amanso epela.
Uletontokanya ukutiila ulwimbo lobe elwinga mwafwilisha?
Sakima  taanenwiike.
Nkashi yakwe aalimwafwilishe.
Atiile, “Inyimbo shakwa Sakima  shilantalalika elyo ndi nensala.” Shi katalalika na umukankaala.
Ubushiku  bwakonkelepo, Sakima ayebele nkashi yakwe ukumutungulula kung’anda  yamukankaala.
Aiminine  mwisamba lya nsolokoto nokwamba ukwimba ulwimbo lwakwe.
Panono panono, umutwe  wamukankaala wayambile ukulanga pansolokoto.
Aba bomfi baalekele imilimo yabo.
Baalekutika to lwimbo lwakwa  Sakima ulwawama nganshi.
Abaume bamo basosele ukutiila “tapaaba nangu umo  uwakwanisha ukutalalika ba bwana.
Bushe uyu mulumendo wapofuka alemona kwati  kuti abatalalika?”
Sakima alipwishishe ukwimba ulwimbo lwakwe nokupilibuka ati  ambeko kumwabo.
Nomba umukankaala alifumine panse nokutila “Napapata, imba  nakabili.”
Ukutula Ubushiku bulya, abaume babili bafikile nabasenda umuntu  pamacila.
ba sangile umwana wamukankaala napumwa nokushiiwa kumbali ya  musebo.
Umukankaala aali uwa nsansa pakumona umwana wakwe nakabili.
Aali  lambwile Sakima pa kumutalalika kumutima.
Asendele umwana wakwe na Sakima ku  cipataala mukumona nga kuti Sakima amona nakabili.
Ilaya lyakwa nkashi yandi lilanseela.
Sweeta yakwa ndume wandi nayo ikulu taininga.
Icoola candi cikulu leelo tecikulu saana.
Uyu mushipi wakale ulampata.
Ici, ciisote cacilubi candi.
Insokoshi shandi shilaninga lelo ilangi talilingile.
Ishi ninsapato shandi ishipya.
Shaninga bwino saana.
Odongo na Apiya baaleeikala nabawishi mukalale.
Pantu balitemenwe ukuya pacuuti kuli banakulu, baleetemwa isukulu nga lyaisalika.
Banakulu baleeikala kumushi mupeepi na daamu iikulu.
Odongo na Apiya baalitemenwe pantu yaali ninshita yakuya pa cuuti kuli banakulu.
Ubushiku, baalongele ifyakufwala fyabo ukupekanya ubulendo.
Ubushiku ubo, tabaaleele leelo baalicesheshe baaleelandafye pabulendo.
Luceelo-ceelo, baimine ubulendo bwakuya kumushi muli motoka yabaawishi.
Bapitilile impili, inama shampanga namabala yatii.
Baaleependa imyotoka nookwimbeenyimbo.
Ilyo papitile nshita, abaana baalilele pantu baalinakile.
Ilyo baafikile mumushi, bashi Odongo na Apiyo baaabushishe abaana.
Baasangile banakulu naabasendama pampasa mwisamba lya cimuti.
Banakulu baali banakashi abakosa kabil abayemba.
Banakulu baalitemenwe cibi batampile nookucinda nookwimba ulwimbo lwakusansamuka.Abeeshikulu baabo baalitemenwe nganshi icakuti baapeele banakulu ifyabupe baabaleetele.
“Balileenipo ukwisula ico mileteele,” efyasosele Odongo.
“Balileenipo icandi,” e Apiyo.
Ilyo baiswile ifyabupe, banakulu baapaalile abeeshikulu ukulingana neentambi.
Elyo Odongo na Apiya baile panse mukwikate fipelebesa neefyuuni.
Baaniinine ifimuti kabili baangele nameenshi.
Ilyo pafiitile, baabwelelemo kung'anda mukulya icakulya cabushiku.
Leelo baaleele tabalaapwisha ukulya!
Ubushiku bwakonkelepo, baawishi baabaana babwelelemo kutauni.
Odongo na Apiyo baashele nabanakulu.
Odongo na Apiya baaleeafwa banakulu neencito sha pang'anda.
Baaleetapa amenshi nookuteebeenkuni.
Baatoolele namani yankoko nookusaba umusaalu mwibala.
Banakulu bafundile abeeshikulu baabo ukunaya ubwali nookwipike sabi neeminani iyapusanapusana iya kumushi.
Uluceelo lumo, Odongo ailemukucema ing'ombe.
Ing'ombe shimbi shaile mwibala lya beene.
Abeene beebala baalifulilwe icibi kabili baatiile baali nookwikateng'ombe.
Odongo aalisambilila ukupoosako amaano kung'ombe pakuti tashileetele imilandu.
Bushiku bumbi, abaana baile ku maliketi nabanakulu mukushitisha umusaalu, shuga neesopo.
Apiyo ewatemenwe ukweba abantu imitengo yafintu.
Odongo atemenwe ukulonga ifintu ifyo abantu baaleeshita.
Icungulo baafwile banakulu ukupenda indalama kabili banwiine tii.
Tapakokwele, inshiku sha kutuusha shapwa.
Abaana baleekabilwa ukubwelelamo kutauni.
Banakulu bapeele Odongo akasote elyo Apiyo baamupeele ica kufwala icampepo.
Banakulu babalongele ifyakulya pa bulendo.
Odongo na Apiyo tabaaleefwaya ukuya kutauni.
Abaana baalombele banakulu ukuti bakonke kutauni.
Banakulu bamwentwile nookutila, “Ndi mukote teeti njikale mutauni nomba nga mwaisa kuno kumushi mukansanga.”
Odongo na Apiya baalayene nabanakulu.
Ilyo Odongo na Apiya baabwelele kusukulu bashimikileko nabanaabo pamikalile yakumushi.
Abanabo bena baatemenwe imikalile yamutauni.
Leelo bonse abaana batiile banakulu Odongo na Apiyo baalikwata umutima uusuma.
Uyu ni Palesa.
Ishina lyakwe lipilibula 'iluba' mululimi lwakwe ulwa ciTswana.
Uluceelo Palesa alanda kucimuti ca ma olenji.
"We cimuti ca maolenji,  tupeele amaolenji ayengi twapaapata."
Palesa aya kusukulu.
Munshila aeba icaani ati,  "We caani,  ba gilini saana kabili wikooma."
Palesa amona amaluba yaimenenafye.
"Mwe maluba,  twatootela pa makaala yeenu ayabalabata."
Pa sukulu,  Palesa alanda ku cimuti icishilakula.
"We cimuti,  imisambo yoobe ikakule pakuti tukaleebelengelamo."
Palesa asosa ku lupango lwashinguluka isukulu lyakwe ati,  "Ukule uwakosa pakuti uleelesha abantu babipa ukwingila mukati."
Ilyo Palesa abwelela ku ng'anda ukufuma kusukulu,  ayamona icimuti ca maolenji.
"Bushe amaolenji yobe nayapya?"
Palesa amwipusha.
"Amaolenji tayalapya," efya asuka Palesa.
"Tukamonana mailo we cimuti ca maolenji," efyo asosa.
"Limbi mailo ukakwata iolenji lyandi ilyapya."
Akantu ako.
Mumu mushi wa Museba mu mfumu Salala mwali impanga iisuma saana, imiti iingi, fisabo ifingi ne mimana iikalamba.
Mulu uyu  mushi mwaikele umukashana iwe shina lya Nasilele.
Nasilele aleikala na banakulu na baiche bakwe.
Cila mwaka mu mu mumushi wa Museba mwaleba ukusekelela kwa lusuba.
Kanshi umo umwaka ilyo ukutalaala kwampepo kwapitile, ulusuba lwali mupeepi mumushi wakwa Nasilelel icakuti abeekala mushi baali nooku longana mukusekelela ulusuba.
Nasilele aleeloleela uku ukusefya kwa mulusuba ukucila ubushiku ubuli bonse mumwaka.
Bushiku bumo uluceelo,  Nasilele aumfwile abakalamba baleelanshanya pali uku ukusefya.
"Abantu ba mumushi mwa Museba baalilufya umupashi wakusefya," efyo bamo baisoseshe.
"Kuti twasefya shani mumushi umo abantu baalaba ifyakusefya?"
efyo nabambi baipwishe.
Nasilele aliisakamene.
"Kuti akasuba kabala shaani ukwabula ukwimba pakuti tushibuke mutulo twa mpepo?"
Nasilile aalitontonkenye panshita iitali.
"Ningile ukusanga ifyo twalufya," efyatontonkenye Nasilele.  "
Kabili ningile ukuyafwaya ifintu ifikaleeta ukufwaisha ukusefya mumushi weesu."
Abakalamba bamumushi baalimupaalile pabulendo ubo aali nookukwata.
Baalimupeele ne coola cakulongamo ifipe ifyo aali nookusanga.
Awe Nasilile efyo alongele ifipe alingile ukusenda pa lwendo lwakwe.
Nasilele alyumfwilo umwenso leelo aali neecitetekelo cakuti akabomba umulimo bwino-bwino kabili alefwaisha abekalamushi uku bwesha umupashi wa kusefya
Ubushiku bwakonkelopo Nasilele atolele ubulendo.
Ayendele ubushiku bonse.
Apitili mu impili ne mikonko, aya bwike umumana uwali uukalamba  saana nookupita mufimabwe ifyayatwa.
Aendele mwilungu nookuyafika kulya kucinshingwa campili shakashika.
Ilyo paambile ukufiita,  Nasilele afikile mumushi baleetila umushi wa mapatani elyo namalangi ayo tatalile amonapo mubuumi bwakwe.
Awe Nasilile efyo aebele abakalamba bamushi ifyo ayendele pakutila engabwesha umupashi wakusefya kubantu bakwe.
Banakulu bantu bamo ifi efyo  baapeele Nasilele icabupe.
Baatile,  "Mucitemwiko, tuleekupela iyi penti ukutila inga bwesha nakabili amakaala kumushi obe uushi sanika."
Nasilele aalitemenwe nookutootela abakalamba kabili abikile napenti mucoola cakwe.
Luceelo-ceelo,  ubushiku bwakonkelepo,  atoolele ubulendo bwakwe kabili alitemenwe pamulandu wacabupe ico bamupele.
Nasilele alyendele ubushiku bonse.
Apitile mupanga iikulu iya kwate imiti iyitali.
Ilyo bwailile,  aumfwile ng'oma shileelila.
Eico aendeshe ukuya uko kwaleelila ing'oma.
Cilya apalamine aumfwile amaka yakucinda yaleeisa mumakasa yakwe nelyo yanakile.
Nasilile  aisangile mumushi wa Bubezi.
Asangile abantu nabeekala kabili nabashunguluka umulilo elyo baleelisha ing'oma nookwimba.
Aebele abakalamba bamumushi umulandu aendele uwakufwayo ukubwesha umupashi wakusefya kubantu bakumwabo.
Abantu bamumushi wa Bubezi baamulombele ukutila atushe nokulaala ubushikufye bumo.
Uluceelo,  imfumu yaitile Nasilele.
"We mwana wandi, buule ng'oma iyi iyaibela.
Cila nshita wailishapo,  ilila ulwimbo lupya."
Nasilele atooteele imfumu na bakalamba bamumushi,  abuulile ng'oma nookubika mucoola cakwe.
Apopene  atwalilile noobulendo ninshi na temwa nganshi pali ici caabupe icang'oma.
Pabushiku bwacitatu ubwa bulendo bwakwe,  Nasilele apitile peebala lyalimo ingo'mbe ishaina,  aumfwile mumona mwatampa ukubaba.
Aumfwile ifyaleenunkila icakutila calimupele icilaka cakulya necho ali ne nsala te pa kuwama mwe!
Aakonkele ukwaleefumina iceena.
Ilyo afikile asangile abantu nabeeminina kabili nabakwata neempoto ishakwete Inama iyaipikwa bwino saana.
Abantu ba mu mushi uyu tabali batani iyo.
Babulile ica kulya ba pelako Nasilele, necho nao ali ne nsala ya chipesha mano tali mukani apoka alalya.
Aba abantu baalishibikwe bwino saana palyashi lya ukusefya.
Nasilele tatalile alyapo ifyapekanishiwe ngeefi mumweo wakwe.
Ubushiku bwankolepo,  abakwipika bapeele Nasilele utwakubika mufyakulya utwanunkila uto baishibefye abeene.
"We mwana wesu," efyo batiile,  "nootu utwa kubika mufyakulya abantu kwikuta teebufi!
Tuleekupela ubupe bwafyakulya ifisuma."
Nasilele atooteele abakalamba mumushi.
Aliishibe kuti aliikwete fyonsefye aleekabila.
Namaka cipyacipya,  atampile ubulendo bwa kubwelelemo kumushi wa Museba ukushaileepeele.
Ilyo afikile, abamumushi baalilongene ukuti bomfwe ifyo aendele.
Abeebele ilyashi lyafintu amwene nookumfwa.
Elyo aiswile icoola cakwe nookwakanya ifyabupe ifyo bamupeele.
Abantu bamumushi balisekeleele pakupokelela ifyabupe.
Bukapekape bwa bantu ba mu mishi monse umo Nasilele apatile nookukosa kwakwa Nasilele efyalyengele ukuti ukusefya mumushi mwa Museba kutendeke nakabili.
Ukutula apo abantu tabatalile abalaba ukesefya kwa lusuba.
Lelo pa fya bupe Nasilele apokele mu mishi monse umo aile, kuti mwatonkanya ati  ba fibofyeshye shani mu mushi wakwe?
Naimwe lundenipo
Mu  mushi waba ku mutentemuko wa lupili ulwa ku Kenya ku kabanga ka Africa,  umukashana umwaice aalebomba na banyina mwibala.
Ishina lyakwe aali ni  Wangari.
Wangari  alitemenwe ukuba panse.
Mwibala lya fyakulya ilya lupwa lwabo, aleefukula  umushili ukubomfya iccela.
Alimbile imbuto mu mushili uwakaba.
Inshita  ya kasuba aatemenwe saana lilyafye akasuba kashilawa.
Wangari aaleinuka fye  nga cakuti kwafita saana icakuti umuntu tekuti amone ifimenwa.
Pakuya  aalepita mukashila katondo mu mabala no kuciluka imimana.
Wangari  aali mwana uwa cenjela kabili aalefwaisha ukuya ku sukulu.
Lelo bawishi na  banyina balefwaya ukuti aleikala pang’anda no kubafwa imilimo.
Ilyo aafikile  pa myaka yakufyalwa cine-lubali, ndume yakwe umukalamba aashiniine abafyashi  bakwe ukusuminisha Wangari ukuya ku sukulu.
Aalitemenwe  ukusambilila!
Wangari asambilile ifyafulilako muli cila citabo abelengele.
Aalibombele bwino saana pa sukulu icakuti balimwitile ku United States of  America.
Wangari aalitemenwe cibi!
Aalefwaya ukwishibilapo infingi pa lwe  sonde.
Pa  Univesiti (isukulu likalamba) ya ku America, Wangari aalisambilile ifintu  ifingi ifipya.
Aasambilile palwa fimenwa nefyo fikula.
Nakabili aibukishe  ifyo aakulile: ukuteya ifyangalo na bandume yakwe mu cintelelwe ca miti ya mu  mpanga shaemba isha ku Kenya.
Ilyo  aaletwalilila amasambililo, aibukile ifyo atemenwe abena Kenya ngashi.
Aalefwaya ukuti babe ne nsansa na ubuntungwa.
Ukusambilila ifyafulilako  kwalengele ebukishe kumwabo ku Africa.
Panuma  yakupwisha amasambililo, aabweleele ku Kenya.
Lelo icalo cakwe ninshi  calicinja.
Kwali amafamu ayakalamba mpanga yonse.
Ba namayo tabaakweete  inkuni shakukosesha umulilo wakwipikilapo.
Abantu baali baapina na bana ne  nsala.
Wangari  aalishibe ifyakucita.
Aafundile ba namayo ifya kulimba imiti ukufuma ku  mbuto.
Ba namayo baalishitishe imiti na ukubomfya ulupiya ku kusakamana  indupwa shabo.
Ba namayo balitemenwe nganshi.
Wangari aali nabaafwa ukuyumfwa  abamaka kabili abakosa.
Mukupita  kwanshita, imiti ipya yalikulile na ukusanguka imishitu, na imimana yatampile  ukukomkoloka nakabili.
Imbila ya kwa Wangari yalisalangene mu Africa yonse.
Ilelo, iminshipendwa ya miti yaalikula ukufuma kumbuto sha kwa Wangari.
Wangari  aali na bombesha.
Abantu isonde lyonse baishile ishiba palwa kwa Wangari,  kabili bamupeele icilambu icaya ululumbi.
Citwa ukuti “Nobel Peace Prize”,  kabili aali namayo uwantanshi mu Africa ukupokelela ici cilambu.
Wangari  afwile mu 2011, lelo kuti twatontonkanya pali ena ilyo lyonse twamona umuti  uwayemba.
Patile akantu.
Akale saana  mu mushi mwa Musamba  uyo wali mu pepi ne mpili, mwali kafula uyu waishibikwe saana, Abekashi ba mumushi uyu balemwita abati Mungwala, umuntu uwapangwa ne fyela.
Mungwala alishibikwe saana na abantu panga yonse baleisa kuli Mungwala mukupangisha chonse icho  balefwaya pantu tapali nangu cimo ico alefilwa.
Uyu tata ali uwacengela kabili uwabusaka mu mibombele yakwe.
Abantu bamuli uyu munshi baketwe imimilo iya pusana pusana iya lefwaikwa uko bomfya ifyela Mungwala ale panga.
Kanshi abengi bale kabila Mungwala.
Bambi nabo baleya pe tuka lya kwa Mungwala mukutamba fye ifyo ale fula ifyela ifya pusana pusana.
Imfumu ya chalo cha Musamba yali ni Sekwila.
Sekwila yali ni fumu inkalwe kaili iya muchushisha.
Bushiku bushilile kantu, infumu yasuka ya umfwa ululumbi lwa kwa kafula.
Pakumfwa ifi, ya eeba na pakabilo  baiko ukuya fwaya Mungwala no ku muleta kwisano.
Awe ba kabilo ico baishibe ukwalensangwa Mungwala, bailefikapofye ukwabula no kuluba.
Bamusanga na Mungwala mwituka lya kwe.
Mungwala pa kumfwa ati Imfumu ile mufwaya, awe aba uwasakamana, mu mutima ati ''ilelo balaya ndesha inchito yandi pantu imfumu nalilmo yatina ati abantu na batemwa sana''.
Munshila yonse aile uwasakamana fye, awe basuka bafika.
Imfumu yamupokelela fye bwino amupa no mupando.
Imfumu  Sekwila aiti,'' Mungwala,nalyumfwa ululumbi lwa milimo yobe.
"Nikwatako umulimo umo uyo ndefwaya ubombe ukubomfya ifyela fyobe.
Ndefwaya umpangileko umuntu  wa fyela uwinga enda, ukulila ifilamba fya cine elyo uwinga suuma umulopa wa muntu.''
Mungwala pakumfwa ifi mu mutima ati  'teti takwaba'.
Nomba icho aishibe ukuti Imfumu Sekwila yali kwete umutima uubi, atina ukukana.
Ubo ubushiku, Mungwala talelele iyo.
Ubushiko bonse ale tontonkanya fye ifyo alingile ukuchita ico imfumu ya mwebele.
Ala uwa sakamikwa.
Apo pene, efyo aishile ibukukisha  umwaume uyo uwakwete saana amano.
Ishina lyakwe ali ni Kalaiti.
Nalimo Kalaiti kuti amwafwa.
Nomba bushe Kalaiti  ni kwi aali?
Kalaiti alubile ku fuma mu mushi.
Akalimbusha ka bantu kaleti alilufyenye imfumu.
Ubushiku bwakonkelepo, Mungwala taiswile ne ituka lyakwe iyo.
Apona na pa bulendo, ubwakuya mupili, muku tontokanya.
Ilyo aleya munshila, amona umwaume naikala mwisamba lya mupundu.
Kuti alolekeshye, amona ni Kalaiti.
''Iye Kalaiti ala naumfwa insansa pa ku kumona, ee Mungwala.
Ala mune ine nikwata ubwafya, awe ba Mungwala bapona na muku londolola.
Kalaiti ena aikele fye tondolo alekutika.
Cilya Mungwala aapwisha, Kalaiti aikele tondolo ale tontokonya.
Cilya pa pita fye akashita akanono, elyo aisa asuka ati,
"Uleya eba imfumu Sekwila ati ulefwaya ama baketi  ikumi limo aya kesula ne filamba bafya bantu elo ne kumi limo ilya nong'o  umo mukesusha imishishi ya bantu.
Amenshi eyo mukabomfya uku pangila umulopa.
Imishishi esho mukabomfya ukupangila umulililo uwukakosha uyu umuntu wa chela.
Mungwala pakumfwa ifyo atemwa cibi.
''Santi!
Santi we munandi!''
Abwela atola no bulendo ubwaku bwekela ku mushi Aya fye alebutuka.
Cilya afika apitilila fye ku musumba wa mfumu.
''Oti kuno'', ee Mungwala.
''Kalibu mune'' ee mfumu.
Mungwala: 'Kanabesa, pakuti ichite icho mundombele, nala fwaika ifintu fibili.
Ala londola ngo mo mwine Kalaiti amwebele.
Imfumu Sekwila teikani, yasumina,  yatuma naba kapaso ukuya eba bonse abekashi ba mwa Musamba ifya kuchita
Umushi onse waisula ne misowa mwe, abantu lileni lileni.
Abaiche na bakalamba balile akasuba no bushiku pakuti fye besushe ama baketi yafilamba ikumi.
Necho baletina ukwipaiwa bonse balefwaisha ukuti bakumanishe icipendo.
Elyo kabili bonse balibabeyele imishishi  elyo bonse bashahala fye na pala, takwali ati uli mwaiche nangula uli  mwanakashi,  bonse kwali fye kaila ila.
Bakapaso baleti nga ba beya umuntu imishishi, baposa mufi nong'o.
Nomba ifilamba nangu balile shani  awe nakalya te sha kwisula.
Nga mishishi  shena ta shakulandanako.
Mukulekelesha, Imfumu yasuka yanaka  epa kwita Mungwala kwisano aiti, '' Mune Mungwala awe uli wamano, uli wamano ukuchila bonse abantu bandi muno mumushi.
Bushe teti ungafwekeko pakuba  shimushindikwa wa kwisano lyandi,ukabe mwinemushi?
Ba Mungwala basekelefye.
Elyo aya suka ati, '' Mwe mfumu, kuti na sumina nga chakuti mwaleka Kalaiti abwela muno mu mushi''.
Imfumu yasumina.
Efyo Mungwala aishileba  mwinemushi elyo Kalaiti ena bamupele ichifulo chabu kapanda wa mano wa mfumu.
Ukufuma apo,  ubunkalwe no muchushisha wa bantu ubo Imfumu Sekwila  akwete efyo bwa pwile.
Na bantu balaika mu chibote.
Elyo kabili nelyo Mungwala ali ni Mwinemushi tatalile aleka ukupanga ifyela.
Kale saana,  ifyuuni fyalilongene.
Fyaleefwaya ukukwata imfumu nga bantu neenama.
Cuuni nshi caali nookuba imfumu?
"Kapumpe wamaka eulingile ukuba imfumu!"
efyatiile icuuni cimo.
"Awe kapumpe teeti abe mfumu.
Kabili nga aita omfwika kwati aleeilishanya," efyasosele icuuni cimbi.
"Mwakatala!
Pantu mukulu kabili alaabuluma kwati ninkalamo," efyalandile icuuni nacimbi.
"Iyo.
Tapupuka.
Imfumu yafyuuni ilingile ukupupuka."
"Nine ningile ukubeemfumu.
Pantu ndi naaliyemba," e Pikoko.
"Waliitemwa saana iwe.
Ine nalikwata amenso ayakulu.
Nine mfwile ukubeemfumu," e Cipululu.
"Teeti ubeemfumu,  Cipululu," efyapundile ifyuuni fimbi.
"Uya mukulaala lilya bwaca akasuba katula."
Tabaafikile apatali mukusaleemfumu.
Icuuni cimo caalitontonkenye.
"Uwalaapupuka apatali saana ewalaabeemfumu," efyocatiile.
"Ee," ifyuuni fyonse fyapundile kabili fyapupukiile mumulu.
Icibata capupwike ubushiku bumofye kabili cacilwike impili ishitali mucaalo.
Kapumpe apupwike inshiku shibili mumuulu ukucila pampili.
Leelo Ikubi lyapupwike inshiku shitatu ukwabula ukwiminina ukuya kukasuba.
Pamuulu ifyuuni fyaumfwile Ikubi lileepunda,  "Nine napupukisha,  nine mfumu."
Ikubi lyaumfwile pamuulu waliko amashiwi yakuti,  "Tii,  tii,  tii!
Nine ndimumuulu saana.
Nine mfumu."
Kaali kaatyetye,  akooni akanoono pa fyuuni fyonse.
Akatyetye kaalikatilile amapindo yakalamba ayeKubi ilyo lyaleelela mulwelele.
"Tawancishe kabili," efyatiile ikubi.
Lyapupukiile mumuulu.
Ikubi lyapupwike ukuya mumulu saana mpaka lyafikile mpampela.
"Ndipamuulu saana ukucila icuuni icili conse cimbi.
Nine mfumu yenu!"
efyo apundile.
Lelo mwisamba lyamapindo yeKubi,  mwali akooni akanoono.
"Tii,  tii!
Tii,  tii!
Nine munoono!
Ndi mfumu yeenu!"
Ikubi lyalinaka saana icakuti lyalifilwa nookupupukilako mumuulu.
Ikubi lyapupukile panshi ninshi nakatyetye nako kali mwisamba lyapindo.
Ifyuuni fimbi fyalifuliilwe akatyetye.
Fyalikalolela ukuti fikafumye amapindo.
Ilyo akatyetye kamwene ifyo ifyuuni fimbi fyafulilwe,  bwangu bwangu akatyetye kapupukiile mucilindi cansoka leelo insoka tayalimo.
Ifyuuni fyaleelolela fyaebele Icipululu ati,  "Iwe waalikwata amenso ayakulu uloleele apa pacilindi pakuti akatyetye nga kaafuma ukeekate."
Efyo Icipululu caikeele pacilindi.
Akasuba kaalikabile neecipululu efyo caleele.
Akatyetye kalilengeele kamona Icipululu nacilaala.
Efyo kafumine kaapupuka nookupupukila mumulu ukutali.
Icipululu caumfwile insoni pantu caalilekele akatyetye ukuti kafyuke.
Nomba Icipululu cilungafye ubushiku.
Akasuba cilalaala pakuti beecimona kufyuuni fimbi.
Namangolwa na beshikulu  bakwe baikele panse pa mutanda wabo.
Abeshikulu aba bali ne nsansa  pantu bali temenwe saana ukukutika ku tushimi twa banakulu  wabo.
Namangolwa atendenke ati: 'Patile akantu, kale saana'.
Atala aiminina alolesha pa finso fya beshikulu  bakwe abo balemoneka nalimo balefwaishiba ukwishiba ifyo banakulu balashimika.
Namangolwa efyo akonkenyepo  ukushimika akashimi; 'Kwishilya ya mpili na mikonko,  kwali umusumba iyo baleita abati  Zambezi.
Pa myaka iingi abantu balefuma ku mushi wa Bulaya baishile ikala no kwishusha  umusumba wa Zambezi.
Abantu ba mu Zambezi bali aba titikishiwa no kupatikishiwa ukubomba imilimo pa inshita iyi tali saana  elyo napa malipilo aya chepa.
Fyonse ifyo balempanga noku sombola fyaletwalwa ku Bulaya.
Ifinono ifyaleshala, fyaleshitishiwa ku bena Zambezi pa mutengo ukulamba saana.
Ubushiku bumo, abena Zambezi bali longene chapamo noku kwata mitini no kutila ati chachilamo.
Abena Zambezi balefwaya uku babwesesha impanga no mushili wabo ukufuma ku bena Bulaya.
Efyo balashenye ifyo benga chita.
Balishibe ukuti abaku bulaya balikwete abashilika abakosa ne ifyanso  ifisuma.
Abena Zambezi balikwete amatontokanyo ayengi lelo panshita itali tabakwete nelyo ubwasuko bumo.
Ilyo line bali nokunenuka, umulumendo umo ifi uwa chaiche aliminine nokutila ati: 'Ndemona nijishiba ifyo twingachita'.
Bonse abantu balikankamene  no kwipusha, 'Tweebe!'.
Umulumendo  aishile  tendeka ukulanda ati,' Bashikulu bali tweebele  pa mwaume uwe shina lya Ubuntu uyo wale  ikala ku masamba ya panga  ifi.
Uyu umwaume ale lima ifisabo ifyo beta abati Umubuyu ifi ifipela  abantu amaka na mano aya kuchita ifintu ifili fyonse.
Ndekeni ndeya mufwaya uyu umwaume.
Abantu bonse baikele tondolo, tabaishibe ifya kuchita.
Necho tapali nangu umo  uwakwete itontokanyo ilisuma limbi bonse baishile mweba abati, 'Kabiye uye fwaya uyu muntu  Ubuntu'.
Umulumendo uyu efyo atendenke ubulendo bwaku yafwaya Ubuntu, Panuma ya nshiku  shisano isha kwenda mu mpanga, uyu umulumendo aishile fika pa mutanda  umo ngefi, Ali ne nsansa pantu alisangile Ubuntu uyo wamwipwishe ukuti,' finshi ulefwaya?
Umulumendo ayaswike ati;' Ndefwaya Ubuntu.'
Ilyo alandile ifi, amenso yakwa  Ubuntu yalikulileko  muku  papa pantu chali ni kale saana ilyo umuntu uli  onse aishile muku fwaya icisabo  cha mubuyu.
Ubuntu no mulumendo uyu balilandile pa nshita iyi tali saana.
Mukulekelesha, Ubuntu alisumine ukupela umulumendo icisabo no kumweba ati,' Kutikisha saana, nga walya  ici icisabo wala kwata amano aya kwafwa abantu bobe ukupoka ubuntungwa.
Iwe ukaba intungulushi ya bena Zambezi.
Uleteka uwaichefya'.
Efyo Ubuntu apele  umulumendo  icisabo icinono icha bulungana elyo akokanyapo ati, '  Ukonke amafunde na kupela no mushi obe ukaba uwukankala.
Nomba kabiye, tekwesha ukwebapo nangu umo  pali ine'.
Umulumendo efyo atolele  ubulendo ukubwekela ku Zambezi.
Nga fintu Ubuntu alandile, abena Zambezi balikwanishe ukuntafya abena Bulaya no kupoka impanga yabo.
Awe na mu mushi wa Zambezi mwaisaba no kusefya ukukalamba saana uko abantu bonse abaiche na bakalamba balongene mukunwa, ukulya no kushana elyo  bali lumbenye umulumendo pa kushipa kwakwe.
Uyu umulumendo aishileba intugulushi iya kutampilapo iya Zambezi walubuka, elyo kabili uyu mulumendo ali uwamano elyo  alitekele abantiu bakwe ubusaka saana.
Alibombele no mutima uyusuma, uwaichefya elyo ale umfwa ku bantu bakwe muli fyonse  ifyo alechita.
Namangolwa atile,' beshikulu bandi mwebatemwika, icisabo ca buntungwa ciisa kuli uyo onse pa nshita  iya pelwa.
Muleba aba mano pakuti mwachibomfya bwino.
Muleibukisha ukuti fyonse ifyo muchita ta fikuma fye imwe epela lelo na bonse aba mishungulwike.'
Abeshikulu  abali ne nsansa efyo baile mu nganda.
Namangolwa efyo ashele naikala ale tamba uko baleya.
Alisubile ukuti inshimi aleba shimikila kuti shabakula ukuba abantu ne ntugulushi ishisuma ishakuntanshi
Kale saana,  Inkoko na Kapumpe baali fibusa.
Bushiku bumo,  Kapumpe asangile Inkonko naiminina kukuulu kumo mwisamba lya cimuti yafumine mukushita ifintu fyapusanapusana.
"Ngaiwe utwele kwisa ukuulu kumbi?"
efyaipwishe Kapumpe.
Inkoko yaaswike aiti,  "Nincinja ukuulu kwandi neefintu ifi.
Abaacilaashitisha baaciputula ukuulu kwandi pakuti bampeele ifi fintu ndi nafyo."
Kapumpe alikumbilwe nao aipwishe Inkoko ngakuti acita cimocine.
Kapumpe alitemenwe ifintu fyamumashitolo.
Inkoko yaatile caalifye bwino.
Kapumpe yaile kubaleeshitisha mu shitoolo nookulomba kuti bamuputule ukuulu nabo baalisumine.
Panuma akaabwishe ukuulu neefintu fya mwishitolo.
Kapumpe pakuya kuya kung'anda aleesunta.
Leelo mumutima alitemenwe pantu baalimupeele ifyo aleefwaya.
Kucabulanda,  ilyo Kapumpe afikile kunga'nda,  asangile ukuti Inkoko yalikwete amoolu yabili ayakumanina.
Kapumpe alifulilwe saana.
Aimine ukuti ekate nookuumeenkoko leelo alifililwe pantu yaalibutwike.
Kapumpe nomba aambile ukufwaya ukwikata utwana twankoko ukufika naleelo.
Nga aikata kuulya.
Mona,  umulilo!
Umulilo  uloca.
Umulilo  ulepikilwako.
Umulilo  ulapela icikabilila.
Umulilo  ulapela ulubuto.
Mona,  umulilo!
Umulilo  usuma.
Elo  kabili, walikwata amaka.
Uyu ni Maluba.
Ishina lyakwe lipilibula amaluba muciBemba.
Ulucelo Maluba alalanda kucimuti cama cungwa.
"We cimuti camucungwa napaapata mpelako amacungwa."
Maluba aya kusukulu.
Munshila aeba icani ati, "We cani uleekula bwino napaapata kabili wilauma."
Maluba apita pama luba yaampanga.
"Mwemaluba natotela pabusuma bwenu mupela."
Kusukulu maluba aya mukulanda kucilimwa ati, "We cimuti napaapata ukule ne misambo iikalamba."
Maluba alanda kulumpango lwama luba yeesukulu ati, "Napaapata mukule bwino pakuti muleelesha ifipondo ukwingila mukati keesukulu."
Ilyo Maluba abweleele kung'anda, aile kucimuti camacungwa nokucipusha ati, "Bushe mwemacungwa namupya?"
"Yoo!
Amacungwa yacili ayabishi.
Nkesa kumonako mailo wecimuti camacungwa nalimo nkasangako ifisabo nafipya."
